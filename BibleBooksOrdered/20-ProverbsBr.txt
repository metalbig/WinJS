<br />- Притчи -<br />
<br />
<br />- 1 -<br /><br />
1:1. Притчи на Давидовия син Соломон, Израилев цар,<br />1:2. Записани за да познае някой мъдрост и поука, За да разбере благоразумни думи,<br />1:3. За да приеме поука за мъдро постъпване, В правда, съдба и справедливост,<br />1:4. За да се даде остроумие на простите, знание и разсъждение на младежа,<br />1:5. За да слуша мъдрият и да стане по-мъдър И за да достигне разумният здрави начала,<br />1:6. За да се разбират притча и иносказание, Изреченията на мъдрите и гатанките им.<br />1:7. Страх от Господа е начало на* мъдростта; Но безумният презира мъдростта и поуката.<br />1:8. Сине мой, слушай поуката на баща си, И не отхвърляй наставлението+ на Майка си,<br />1:9. Защото те ще бъдат благодатен венец за главата ти, И огърлица около шията ти.<br />1:10. Сине мой, ако грешните те прилъгват, Да се не съгласиш.<br />1:11. Ако рекат:Ела с нас, Нека поставим засада за кръвопролитие. Нека причакаме без причина невинния,<br />1:12. Както ада нека ги погълнем живи, Даже съвършените, като ония, които слизат в рова,<br />1:13. Ще намерим всякакъв скъпоценен имот, Ще напълним къщите си с користи,<br />1:14. Ще хвърлим жребието си като един от нас, Една кесия ще имаме всички; -<br />1:15. Сине мой, не ходи на пътя с тях, Въздържай ногата си от пътеката им,<br />1:16. Защото техните нозе тичат към злото, И бързат да проливат кръв.<br />1:17. Защото напразно се простира мрежа Пред очите на каква да било птица.<br />1:18. И тия поставят засада против своята си кръв, Причакват собствения си живот.<br />1:19. Такива са пътищата на всеки сребролюбец: Сребролюбието отнема живота на завладените от него.<br />1:20. Превъзходната мъдрост възгласява по улиците, Издига гласа си по площадите,<br />1:21. Вика по главните места на пазарите, При входовете на портите, възвестява из града думите си:<br />1:22. Глупави, до кога ще обичате глупостта? Присмивачите до кога ще се наслаждавате на присмивките си, И безумните ще мразят знанието?<br />1:23. Обърнете се при изобличението ми. Ето, аз ще излея духа си на вас, Ще ви направя да разберете словата ми.<br />1:24. Понеже аз виках, а вие отказахте да слушате, Понеже простирах ръката си, а никой не внимаваше,<br />1:25. Но отхвърлихте съвета ми, И не приехте изобличението ми, -<br />1:26. То аз ще се смея на вашето бедствие, Ще се присмея, когато ви нападне страхът,<br />1:27. Когато ви нападне страхът, като опустошителна буря, И бедствието ви се устреми като вихрушка, Когато скръб и мъки ви нападнат,<br />1:28. Тогава те ще призоват, но аз няма да отговоря, Ревностно ще ме търсят, но няма да ме намерят.<br />1:29. Понеже намразиха знанието, И не разбраха страха от Господа,<br />1:30. Не приеха съвета ми, И презряха всичкото ми изобличение,<br />1:31. Затова, ще ядат от плодовете на своя си път, И ще се наситят от своите си измислици.<br />1:32. Защото глупавите ще бъдат умъртвени от своето си отстъпване, И безумните ще бъдат погубени от своето си безгрижие,<br />1:33. Но всеки, който ме слуша, ще живее в безопасност, И ще бъде спокоен без да се бои от зло.<br />

<br />- 2 -<br /><br />
2:1. Сине мой, ако приемеш думите ми, И запазиш заповедите ми при себе си,<br />2:2. Така щото да приклониш ухото си към мъдростта. И да предадеш сърцето си към разума,<br />2:3. Ако призовеш благоразумието, И издигнеш гласа си към разума,<br />2:4. Ако го потърсиш като сребро, И го подириш като скрити съкровища,<br />2:5. Тогава ще разбереш страха от Господа, И ще намериш познанието за Бога.<br />2:6. Защото Господ дава мъдрост, из устата Му излизат знание и разум.<br />2:7. Той запазва истинска мъдрост за праведните, Щит е за ходещите в незлобие,<br />2:8. За да защитава пътищата на правосъдието, И да пази пътя на светиите Си.<br />2:9. Тогава ще разбереш правда, правосъдие, Правдивост, да! и всеки добър път.<br />2:10. Защото мъдрост ще влезе в сърцето ти, Знание ще услажда душата ти,<br />2:11. Разсъждение ще те пази, Благоразумие ще те закриля,<br />2:12. За да те избави от пътя на злото. От човека, който говори опако, -<br />2:13. От ония, които оставят пътищата на правотата, За да ходят по пътищата на тъмнината, -<br />2:14. На които прави удоволствие да вършат зло, И се радват на извратеността на злите, -<br />2:15. Чиито пътища са криви И пътеките им опаки, -<br />2:16. за да те избави от чужда жена, От чужда, която ласкае с думите си,<br />2:17. (Която е оставила другаря на младостта си, И е забравила завета на своя Бог,<br />2:18. Защото домът й води надолу към смъртта, И пътеките й към мъртвите*;<br />2:19. Никой от ония, които влизат при нея, не се връща, Нито стига пътищата на живота,) -<br />2:20. За да ходиш ти в пътя на добрите, И да пазиш пътеките на праведните.<br />2:21. Защото правдивите ще населят земята, И непорочните ще останат в нея,<br />2:22. А нечестивите ще се отсекат от земята, И коварните ще се изкоренят от нея.<br />

<br />- 3 -<br /><br />
3:1. Сине мой, не забравяй поуката ми, И сърцето ти нека пази заповедите ми,<br />3:2. Защото дългоденствие, години от живот И мир ще ти притурят те.<br />3:3. Благост и вярност нека не те оставят; Вържи ги около шията си, Начертай ги на плочата на сърцето си.<br />3:4. Така ще намериш благоволение и добро име Пред Бога и човеците.<br />3:5. Уповавай на Господа от все сърце И не се облягай на своя разум.<br />3:6. Във всичките си пътища признавай Него, И Той ще оправя пътеките ти.<br />3:7. Не мисли себе си за мъдър; Бой се от Господа, и отклонявай се от зло;<br />3:8. Това ще бъде здраве за тялото ти И влага за косите ти.<br />3:9. Почитай Господа от имота си И от първаците на всичкия доход.<br />3:10. Така ще се изпълнят житниците ти с изобилие, И линовете ти ще се преливат с ново вино.<br />3:11. Сине мой, не презирай наказанието от Господа, И да ти не дотегва, когато Той те изобличава,<br />3:12. Защото Господ изобличава оня, когото люби, Както и бащата сина, който му е мил.<br />3:13. Блажен оня човек, който е намерил мъдрост, И човек, който е придобил разум,<br />3:14. Защото търговията с нея е по-износна от търговията със сребро, И печалбата от нея по-скъпа от чисто злато..<br />3:15. Тя е по-скъпа от безценни камъни И нищо, което би пожелал ти, не се сравнява с нея.<br />3:16. Дългоденствие е в десницата й, А в левицата й богатство и слава.<br />3:17. Пътищата й са пътища приятни, И всичките й пътеки мир.<br />3:18. Тя е дело на живот за тия, които я прегръщат И блажени са ония, които я държат.<br />3:19. С мъдрост Господ основа земята, С разум утвърди небето.<br />3:20. Чрез Неговото знание се разтвориха бездните И от облаците капе роса.<br />3:21. Сине мой, тоя неща да се не отдалечават от очите ти; Пази здравомислие и разсъдителност,<br />3:22. Така те ще бъдат живот на душата ти И украшение на шията ти.<br />3:23. Тогава ще ходиш безопасно по пътя си, И ногата ти не ще се спъне.<br />3:24. Когато лягаш не ще се страхуваш; Да! ще лягаш и сънят ти ще бъде сладък.<br />3:25. Не ще се боиш от внезапен страх, Нито от бурята, когато нападне нечестивите,<br />3:26. Защото Господ ще бъде твое упование, И ще пази ногата то да се не хване.<br />3:27. Не въздържай доброто от ония, на които се дължи, Когато ти дава ръка да им го направиш.<br />3:28. Не казвай на ближния си: Иди върни се пак, И ще ти дам утре, Когато имаш при себе си това, което му се пада .<br />3:29. Не измисляй зло против ближния си, Който с увереност живее при тебе.<br />3:30. Не се карай с него без причина, Като не ти е направил зло.<br />3:31. Не завиждай на насилник човек, И не избирай ни един от пътищата му,<br />3:32. Защото Господ се гнуси от опакия, Но интимно общува с праведните.<br />3:33. Проклетия от Господа има в дома на нечестивия; А Той благославя жилището на праведните.<br />3:34. Наистина Той се присмива на присмивачите. А на смирените дава благодат.<br />

<br />- 4 -<br /><br />
4:1. Мъдрите ще наследят слова, А безумните ще отнесат срам. Послушайте, чада, бащина поука, И внимавайте да научите разум.<br />4:2. Понеже ви давам добро учение, Не оставяйте наставлението ми.<br />4:3. Защото и аз бях син на баща си, Гален и безподобен на майка си,<br />4:4. И той ме наставляваше и ми казваше: Нека държи сърцето ти думите ми, Пази заповедите ми и ще живееш,<br />4:5. Придобий мъдрост, придобий разум; Не забравяй, нито се отклонявай от думите на устата ми.<br />4:6. Не я оставяй и тя ще те пази. Обичай я - и ще те варди.<br />4:7. Главното е мъдрост; затова придобивай мъдрост, И при всичко, що си придобил, придобивай разум.<br />4:8. Въздигай я и тя ще те въздигне, Когато я прегърнеш, ще ти докара слава.<br />4:9. Ще положи на главата ти красив венец. Ще ти даде славна корона<br />4:10. Слушай, сине мой, и приеми думите ми, И годините на живота ти ще се умножат.<br />4:11. Наставлявал съм те в пътя на мъдростта, Водил съм те по прави пътеки.<br />4:12. Когато ходиш стъпките ти не ще бъдат стеснени; И когато тичаш, няма да се спънеш.<br />4:13. Хвани се здраво за поуката, недей я оставя; Пази я, понеже тя е животът ти.<br />4:14. Не влизай в пътеките на нечестивите, И не ходи по пътя на лошите.<br />4:15. Отбягвай от него, не минавай край него. Отклони се от него и замини.<br />4:16. Защото те не заспиват, око не сторят зло, И сън не ги хваща, ако не спънат някого.<br />4:17. Понеже ядат хляб на нечестие, И пият вино на насилство.<br />4:18. Но пътя на праведните е като виделото на разсъмване, Което се развиделява, догдето стане съвършен ден.<br />4:19. Пътят на нечестивите е като тъмнина; Не знаят от що се спъват.<br />4:20. Сине мой, внимавай на думите ми, Приклони ухото си към беседите ми.<br />4:21. Да се не отдалечат от очите ти. Пази ги дълбоко в сърцето си;<br />4:22. Защото те са живот за тия, които ги намират, И здраве за цялата им снага.<br />4:23. Повече от всичко друго що пазиш, пази сърцето си, Защото от него са изворите на живота.<br />4:24. Отмахни от себе си опърничави уста, И отдалечи от себе си развратени устни.<br />4:25. Очите ти нека гледат право напред, И клепачите ти нека бъдат оправени право пред тебе.<br />4:26. Обмисляй внимателно пътеката на нозете си, И всичките ти пътища нека бъдат добре уредени.<br />4:27. Не се отбивай ни на дясно ни на ляво; Отклони ногата си от зло.<br />

<br />- 5 -<br /><br />
5:1. Сине мой, внимавай в мъдростта ми. Приклони ухото си към разума ми<br />5:2. За да опазиш разсъдливост, И устните ти да пазят знание.<br />5:3. Защото от устните на чуждата жена капе мед. И устата й са по-меки от дървено масло;<br />5:4. Но сетнините й са горчиви като пелин, Остри като изострен от двете страни меч.<br />5:5. Нозете й слизат в смърт, Стъпките й стигат до ада,<br />5:6. Тъй че тя никога не намира пътя на живота; Нейните пътеки са непостоянни, и тя не знае на къде водят.<br />5:7. Прочее, чада, слушайте мене, И не отстъпвайте от думите на устата ми.<br />5:8. Отдалечи пътя си от нея. И не се приближавай до вратата на къщата й,<br />5:9. Да не би да дадеш жизнеността си на други. И годините си на немилостивите; -<br />5:10. Да не би да се наситят чужди от имота ти, И трудовете ти да отидат в чужд дом;<br />5:11. А ти да охкаш в сетнините си, Когато месата ти и тялото ти се изнурят,<br />5:12. И да казваш: Как можах да намразя поуката, И сърцето ми да презре изобличението,<br />5:13. И аз да не послушам гласа на учителите си, Нито да приклоня ухото си към наставниците си;<br />5:14. Малко остана да изпадна във всяко зло Всред събранието и множеството.<br />5:15. Пий вода от своята си щерна, И оная, която извира от твоя кладенец<br />5:16. Вън ли да се изливат изворите ти, И водни потоци по улиците?<br />5:17. Нека бъдат само на тебе, А не на чужди заедно с тебе.<br />5:18. Да бъде благословен твоят извор, И весели се с жената на младостта си.<br />5:19. Тя да ти бъде като любезна кошута и мила сърна: Нейните гърди да те задоволяват във всяко време; И възхищавай се винаги от нейната любов<br />5:20. Понеже, сине мой, защо да се възхищаваш от чужда жена, И да прегръщаш обятията на чужда жена?<br />5:21. Защото пътищата на човека се пред очите на Господа, И Той внимателно измерва всичките му пътеки.<br />5:22. Нечестивият ще бъде хванат от собствените си беззакония, И с въжетата на своя грях ще бъде държан.<br />5:23. Той ще умре от своето отказване от поука; И от голямото си безумие ще се заблуди.<br />

<br />- 6 -<br /><br />
6:1. Сине мой, ако си станал поръчител на ближния си, Или си дал ръка за някой чужд,<br />6:2. Ти си се впримчил с думите на устата си, Хванат си с думите на устата си.<br />6:3. Затова, сине мой, направи това и остави се, Тъй като си паднал в ръцете на ближния си, - Иди, припадни и моли настоятелно ближния си.<br />6:4. Не давай сън на очите си, Нито дрямка на клепачите си,<br />6:5. Догдето не се отървеш, като сърна от ръката на ловеца , И като птица от ръката на птицоловец.<br />6:6. Иди при мравката, о ленивецо, Размишлявай за постъпките й и стани мъдър, -<br />6:7. Който, макар че няма началник, Надзирател, или управител,<br />6:8. Приготвя си храната лете, Събира яденето си в жътва.<br />6:9. До кога ще спиш лицемерецо? Кога ще станеш от съня си?<br />6:10. Още малко спане, малко дрямка, Малко сгъване на ръце за сън,<br />6:11. Така ще дойде сиромашия върху тебе, като разбойник, И немотия, като въоръжен мъж.<br />6:12. Човек нехранимайко, човек беззаконен, Е оня който ходи с извратени уста,<br />6:13. Намигва с очите си, говори с нозете си, Дава знак с пръстите си;<br />6:14. Който има извратено сърце, Непрестанно крои зло, сее раздори,<br />6:15. Затова погубването му ще дойде внезапно; Изведнъж ще се съкруши, и то непоправимо.<br />6:16. Шест неща мрази Господ, Даже седем са мерзост за душата Му:<br />6:17. Надменни очи, лъжлив език, Ръце, които проливат невинна кръв,<br />6:18. Сърце, което крои лоши замисли, Нозе, които бърже тичат да вършат зло,<br />6:19. Неверен свидетел, който говори лъжа, И оня, който сее раздори между братя.<br />6:20. Сине, мой, пази заповедта на баща си, И не отстъпвай от наставлението на майка си,<br />6:21. Вържи ги за винаги за сърцето си, Увий ги около шията си.<br />6:22. Когато ходиш наставлението ще те води, Когато спиш, ще те пази; Когато се събудиш ще се разговаря с тебе,<br />6:23. Защото заповедта им е светилник, И наставлението им е светлина, И поучителните им изобличения са път към живот.<br />6:24. За да те пазят от лоша жена, От ласкателния език на чужда жена.<br />6:25. Да не пожелаеш хубостта й в сърцето си; Да не те улови с клепачите си;<br />6:26. Защото поради блудница човек изпада в нужда за парче хляб; А прелюбодейката лови скъпоценната душа.<br />6:27. Може ли някой да тури огън в пазухата си, И дрехите му да не изгорят?<br />6:28. Може ли някой да ходи по разпалени въглища, И нозете му да се не опекат?<br />6:29. Така е с оня, който влиза при жената на ближния си; Който се допре до нея не ще остане ненаказан.<br />6:30. Дори крадецът не се пропуска ненаказан, Даже ако краде да насити душата си, когато е гладен;<br />6:31. И ако се хване, той трябва да възвърне седмократно, Трябва да даде целия имот на къщата си.<br />6:32. Оня, който прелюбодействува с жена е безумен. Който прави това би погубил душата си.<br />6:33. Биене и позор ще намери, И срамът му няма да се изличи,<br />6:34. Защото ревнуването на мъжа е една ярост; И той няма да пожали в деня на възмездието;<br />6:35. Не ще иска да знае за никакъв откуп, Нито ще се умилостиви, ако и да му дадеш много подаръци.<br />

<br />- 7 -<br /><br />
7:1. Сине мой, пази думите ми, И запазвай заповедите ми при себе си.<br />7:2. Пази заповедите ми и ще живееш - И поуката ми, като зеницата на очите си.<br />7:3. Вържи ги за пръстите си, Начертай ги на плочата на сърцето си,<br />7:4. Кажи на мъдростта: Сестра ми си; И наречи разума сродник,<br />7:5. За да те пазят от чужда жена, От чужда жена, която ласкае с думите си.<br />7:6. Понеже, като погледнах през решетките На прозореца на къщата си<br />7:7. Видях между безумните, Съгледах между младежите, Един млад, безумен човек.<br />7:8. Който минаваше по улицата близо до ъгъла й, И отиваше по пътя към къщата й.<br />7:9. Беше в дрезгавината, когато се свечери, В мрака на нощта и в тъмнината.<br />7:10. И посрещна го жена, Облечена като блудница и с хитро сърце;<br />7:11. (Бъбрица и упорита, - Нозете й не остават в къщи<br />7:12. Кога по улиците кога по площадите, Тя причаква при всеки ъгъл);<br />7:13. Като го хвана, целуна го И с безсрамно лице му каза:<br />7:14. Като бях задължена да принеса примирителни жертви, Днес изпълних обреците си,<br />7:15. Затова излязох да те посрещна С желание да видя лицето ти и намерих те.<br />7:16. Постлала съм леглото с красиви покривки, С шарени платове от египетска прежда.<br />7:17. Покрила съм леглото си Със смирна, алой и канела.<br />7:18. Ела, нека се наситим с любов до зори. Нека се насладим с милувки.<br />7:19. Защото мъжът ми не е у дома. Замина на дълъг път;<br />7:20. Взе кесия с пари в ръката си, Чак на пълнолуние ще се върне у дома.<br />7:21. С многото си предумки тя го прелъга, Привлече го с ласкателството на устните си.<br />7:22. Изведнъж той тръгна подире й, Както отива говедо на клане, Или както безумен в окови за наказание,<br />7:23. Докато стрела прониза дроба му, - Както птица бърза към примката, без да знае, че това е против живота й.<br />7:24. Сега, прочее, чада, послушайте ме. И внимавайте в думите на устата ми.<br />7:25. Да се не уклонява сърцето ти в пътищата й, Да се не заблудиш в пътеките й;<br />7:26. Защото мнозина е направила да паднат ранени; И силни са всичките убити от нея.<br />7:27. Домът й е път към ада, И води надолу в клетките на смъртта.<br />

<br />- 8 -<br /><br />
8:1. Не вика ли мъдростта? И разум не издава ли гласа си?<br />8:2. Тя стои по високите места край пътя, На кръстопътя;<br />8:3. Възгласява на портите, при входа на града, При входа на вратите:<br />8:4. Към вас, човеци, викам, И гласът ми е към човешките чада.<br />8:5. Вие, глупави, разберете благоразумие, И вие, безумни, придобивайте разумно сърце<br />8:6. Послушайте,, защото ще говоря хубави неща. И ще отворя устните си да произнеса правото.<br />8:7. Защото езикът ми ще изговори истина. И нечестието е мерзост за устните ми.<br />8:8. Всичките думи на устата ми са справедливи, Няма в тях нищо лъжливо или опако.<br />8:9. Те всички са ясни за разумния човек, И прави за тия, които намират знание.<br />8:10. Приемете поуката ми, а не сребро, И по-добре знание, нежели избрано злато.<br />8:11. Защото мъдростта е по-добра от скъпоценни камъни, И всичко желателно не се сравнява с нея.<br />8:12. Аз, мъдростта, обитавам с благоразумието, И издирвам знание на умни мисли.<br />8:13. Страх от Господа е да се мрази злото. Аз мразя гордост и високоумие, Лош път и опаки уста.<br />8:14. У мене е съветът и здравомислието; Аз съм разум; у мен е силата.<br />8:15. Чрез мене царете царуват И началниците узаконяват правда.<br />8:16. Чрез мене князете началствуват, Тоже и големците и всичките земни съдии.<br />8:17. Аз любя ония, които ме любят, И ония, които ме търсят ревностно, ще ме намерят.<br />8:18. Богатството и славата са с мене; Да! трайният имот и правдата.<br />8:19. Плодовете ми са по-добри от злато, даже от най-чисто злато, И приходът от мене от избрано сребро.<br />8:20. Ходя по пътя на правдата. Всред пътеките на правосъдието,<br />8:21. За да направя да наследят имот тия, които ме любят, И за да напълня съкровищницата им.<br />8:22. Господ ме създаде като начало на пътя Си, Като първо от древните Си дела.<br />8:23. От вечността бях създадена от начало, Преди създаването на земята.<br />8:24. Родих се, когато нямаше бездните, Когато нямаше извори изобилващи с вода.<br />8:25. Преди да се поставят планините, Преди хълмовете аз бях родена,<br />8:26. Докато Господ още беше направил земята, нито полетата, Нито първите буци пръст на света.<br />8:27. Когато приготовляваше небето, аз бях там, когато разпростираше свод над лицето на бездната.<br />8:28. Когато закрепваше облаците горе, Когато усилваше изворите на бездната,<br />8:29. Когато налагаше закона Си на морето, Щото водите да не престъпват повелението Му, Когато нареждаше основите на земята.<br />8:30. Тогава аз бях при Него, като майсторски работник, И всеки ден се наслаждавах, Веселях се винаги пред Него.<br />8:31. Веселях се на обитаемата Му земя; И наслаждението ми бе с човешките чада.<br />8:32. Сега, прочее, послушайте ме, о, чада, Защото блажени са ония, които пазят моите пътища.<br />8:33. Послушайте поука, Не я отхвърляйте и станете мъдри.<br />8:34. Блажен тоя човек, който ме слуша, Като бди всеки ден при моите порти, И чака при сълбовете на вратата ми,<br />8:35. Защото който ме намери намира живот, И придобива благоволение от Господа;<br />8:36. А който ме пропуска онеправдава своята си душа; Всички, които мразят мене, обичат смъртта.

<br /><br />- 9 -<br />
<br />9:1. Мъдростта съгради дома си, Издяла седемте си стълба,<br />9:2. Закла животните си, смеси виното си И сложи трапезата си,<br />9:3. Изпрати слугите си, Вика по високите места на града:<br />9:4. Който е прост, нека се отбие тук. И на безумните казва:<br />9:5. Елате, яжте от хляба ми, И пийте от виното, което смесих,<br />9:6. Оставете глупостта и живейте, И ходете по пътя на разума,<br />9:7. Който поправя присмивателя навлича на себе си срам; И който изобличава нечестивия лепва на себе си петно.<br />9:8. Не изобличавай присмивателя, да не би да те намрази. Изобличавай мъдрия и той ще те обикне.<br />9:9. Давай наставление на мъдрия и той ще стане по-мъдър; Учи праведния и ще стане по-учен.<br />9:10. Страх от Господа е начало на мъдростта; И познаването на Светия е разум.<br />9:11. Защото чрез мене ще се умножават дните ти. И ще ти се притурят години на живот.<br />9:12. Ако станеш мъдър, ще бъдеш мъдър за себе си; И ако се присмееш, ти сам ще понасяш.<br />9:13. Безумната жена е бъбрица, Проста е и не знае нищо.<br />9:14. Седи при вратата на къщата си, На стол по високите места на града,<br />9:15. И кани ония, които минават, Които вървят право в пътя си, като им казва :<br />9:16. Който е прост, нека се отбие тук; А колкото за безумния, нему казва:<br />9:17. Крадените води са сладки, И хляб, който се яде скришом, е вкусен,<br />9:18. Но той не знае, че мъртвите* са там, И че гостите й са в дълбочината на ада.<br />

<br />- 10 -<br /><br />
10:1. Притчи Соломонови. Мъдър син радва баща си. А безумен син е тъга за майка си.<br />10:2. Съкровища придобити с неправда не ползуват; А правдата избавя от смърт.<br />10:3. Господ не ще остави да гладува душата на праведния; Не отхвърля злобното желание на нечестивите.<br />10:4. Ленивата ръка докарва сиромашия, А трудолюбивата ръка обогатява.<br />10:5. Който събира лятно време, той е разумен син, А който спи в жетва, той е син, който докарва срам.<br />10:6. Благословения почиват на главата на праведния; Но устата на нечестивите покриват насилство.<br />10:7. Паметта на праведния е благословена, А името на нечестивите ще изгние.<br />10:8. Мъдрият по сърце приема заповеди; А безумен бъбрица пада.<br />10:9. Който ходи непорочно, ходи безопасно, А който изкривява пътищата си ще се познае.<br />10:10. Който намигва с око докарва скръб, А безумен бъбрица пада.<br />10:11. Устата на праведния са извор на живот, А устата на нечестивите покриват насилие.<br />10:12. Омразата повдига раздори, А любовта покрива всички погрешки.<br />10:13. В устните на разумния се намира мъдрост, А тоягата е за гърба на безумния.<br />10:14. Мъдрите запазват знанието, А устата на безумния близка погибел.<br />10:15. Имотът на богатия е неговият укрепен град, А съсипия за бедните е тяхната сиромашия.<br />10:16. Заплатата на праведния е живот. А благоуспяването на нечестивия е за грях.<br />10:17. Който внимава на изобличението е по пътя към живот. А който пренебрегва мъмренето, заблуждава се.<br />10:18. Който скришно мрази има лъжливи устни; И който възгласява клевета е безумен.<br />10:19. В многото говорене грехът е неизбежен; Но който въздържа устните си е разумен.<br />10:20. Езикът на праведния е избрано сребро; Сърцето на нечестивите малко струва.<br />10:21. Устните на праведния хранят мнозина; А безумните умират от нямане на разум.<br />10:22. Благословението Господно обогатява; И трудът на човека не ще притури нищо.<br />10:23. Злотворството е като забавление за безумния. Така и мъдростта на разумния човек.<br />10:24. Това, от, което се страхува нечестивият, ще го постигне; А желанието на праведните ще се изпълни.<br />10:25. Както отминава вихрушката, така и нечестивият изчезва; А праведният има вечна основа.<br />10:26. Както е оцетът за зъбите и димът за очите, Така е ленивият за ония, които го пращат.<br />10:27. Страхът от Господа придава дни, А годините на нечестивите се съкратяват.<br />10:28. Надеждата на праведните е радост, А очакването на нечестивите е напразно*.<br />10:29. Пътят Господен е крепост за непорочния И съсипване за ония, които вършат беззаконие.<br />10:30. Праведният никога няма да се поклати, А нечестивите няма да населят земята,<br />10:31. Из устата на праведния блика мъдрост, А лъжливият език ще се отреже.<br />10:32. Устните на праведния знаят приятното за слушане ; А устата на нечестивите говорят извратеното.<br />

<br />- 11 -<br /><br />
11:1. Неточни везни са мерзост Господу; А точни грамове са угодни Нему.<br />11:2. Дойде ли гордост, дохожда и срам. А мъдростта е със смирените.<br />11:3. Незлобието на справедливите ще ги ръководи, А извратеността на коварните ще ги погуби.<br />11:4. В ден на гняв богатството не ползува, А правдата избавя от смърт.<br />11:5. Правдата на непорочния ще оправя пътя му, А нечестивият ще падне чрез своето нечестие.<br />11:6. Правдата на справедливите ще ги избави, А коварните ще се хванат в злобата си.<br />11:7. Като умира нечестивият, ожиданото от него загива; Така загива надеждата на насилниците.<br />11:8. Праведният се отървава от беда, А вместо него изпада в нея нечестивият.<br />11:9. Безбожният погубва ближния си с устата си. Но чрез знанието на праведните ще се избави.<br />11:10. Когато благоденствуват праведните, градът се весели; И когато погиват нечестивите става тържество.<br />11:11. Чрез благословението върху праведните градът се въздига, А чрез устата на нечестивите се съсипва.<br />11:12. Който презира ближния си е скудоумен; А благоразумният човек мълчи.<br />11:13. Одумникът обхожда и открива тайните, А верният духом потайва работата.<br />11:14. Дето няма мъдро ръководене народът пропада, А в многото съветници има безопасност.<br />11:15. Който поръчителствува за чужд човек, зле ще пострада, А който мрази поръчителството е в безопасност.<br />11:16. Благодатната жена придобива чест; И насилниците придобиват богатство.<br />11:17. Милостивият човек струва добро на себе си, А жестокият смущава своето тяло.<br />11:18. Нечестивият придобива измамлива печалба, А който сее правда има сигурна награда.<br />11:19. Който е утвърден в правдата, ще стане живот, А който се стреми към злото съдействува за своята смърт.<br />11:20. Развратените в сърце са мерзост Господу, А непорочните в пътя си са угодни Нему,<br />11:21. Даже ръка с ръка да се съедини пак * нечестивият няма да остане ненаказан., А потомството на праведните ще се избави.<br />11:22. Както е златна халка на носа на свиня, Така е красивата, но безразсъдна жена.<br />11:23. Желаното от праведните е само добро, А ожиданото от нечестивите е надменност.<br />11:24. Един разпръсва щедро , но пак има повече изобилие, А друг се скъпи без мяра, но пак стига до немотия,<br />11:25. Благотворната душа ще бъде наситена; И който пои, сам ще бъде напоен.<br />11:26. Който задържа жито ще бъде прокълнат от народа, А който продава, благословение ще почива на главата му.<br />11:27. Който усърдно търси доброто, търси и благоволение, А който търси злото, то ще дойде и върху него.<br />11:28. Който уповава на богатството си, ще падне, А праведните ще цъфтят като зелен лист.<br />11:29. Който смущава своя си дом ще наследи вятър; И безумният ще стане слуга на мъдрия по сърце.<br />11:30. Плодът на праведния е дърво на живот; И който е мъдър придобива души.<br />11:31. Ето, и на праведния се въздава на земята, - Колко повече на нечестивия и на грешния!<br />

<br />- 12 -<br /><br />
12:1. Който обича поправление, обича знание, Но който мрази изобличения е невеж.<br />12:2. Добрият човек намира благоволение пред Господа; А зломилсеника Той осъди.<br />12:3. Човек няма да се утвърди чрез беззаконие, А коренът на праведните не ще се поклати.<br />12:4. Добродетелната жена е венец на мъжа си; А оная, който докарва срам, е като гнилота в костите му.<br />12:5. Мислите на праведните са справедливи, А намеренията на нечестивите са коварство.<br />12:6. Думите на нечестивите са засада за кръвопролитие; А устата на праведните ще ги избавят.<br />12:7. Нечестивите се съсипват и няма ги, А домът на праведните ще стои.<br />12:8. Човек бива похвален според разума си, А опакият в сърце ще бъде поругаван.<br />12:9. По-щастлив е скромният, който слугува на себе си, От този, който се надига и няма хляб.<br />12:10. Праведният се грижи за живота на добитъка си, А благостите на нечестивите са немилостиви.<br />12:11. Който обработва земята си ще се насити с хляб, А който следва суетни неща е без разум.<br />12:12. Нечестивият търси такава корист, каквато вземат злите, А коренът на праведния дава плод .<br />12:13. В престъплението на устните се намира опасна примка, А праведният ще се отърве от затруднение.<br />12:14. От плода на устните си човек се насища с добрини; И според делата на ръцете на човека му се въздава.<br />12:15. Пътят на безумния е прав в неговите очи, А който е мъдър, той слуша съвети.<br />12:16. Безумният показва явно отегчението си, А благоразумният скрива оскърблението.<br />12:17. Който диша истина възвестява правдата, А лъжесвидетелят - измамата.<br />12:18. Намират се такива, чието несмислено говорене пронизва като нож, А езикът на мъдрите докарва здраве,<br />12:19. Устните, които говорят истината, ще се утвърдят за винаги, А лъжливият език ще трае за минута.<br />12:20. Измама има в сърцето на ония, които планират зло; А радост имат тия, които съветват за мир.<br />12:21. Никаква пакост няма да се случи на праведния, А нечестивите ще се изпълнят с злощастие.<br />12:22. Лъжливите устни са мерзост Господу, А ония, които постъпват вярно, са приятни Нему.<br />12:23. Благоразумният човек покрива знанието си . А сърцето на безумните наказва глупостта си .<br />12:24. Ръката на трудолюбивите ще властвува, А ленивите ще бъдат подчинени.<br />12:25. Теготата смирява човешкото сърце, А благата дума го развеселява.<br />12:26. Праведният води ближния си, А пътят на нечестивите въвежда самите тях в заблуждение.<br />12:27. Ленивият не пече лова си; Но скъпоценностите на човеците са на трудолюбивия.<br />12:28. В пътя на правдата има живот, И в пътеката й няма смърт.<br />

<br />- 13 -<br /><br />
13:1. Мъдрият син слуша бащината си поука, А присмивателят не внимава на изобличение.<br />13:2. От плодовете на устата си човек ще се храни с добрини, А душата на коварните ще яде насилство.<br />13:3. Който пази устата си, опазва душата си, А който отваря широко устните си ще погине.<br />13:4. Душата на ленивия желае и няма, А душата на трудолюбивите ще се насити.<br />13:5. Праведният мрази лъжата, А нечестивият постъпва подло и срамно.<br />13:6. Правдата пази ходещия непорочно, А нечестието съсипва грешния.<br />13:7. Един се преструва на богат, а няма нищо; Друг се преструва на сиромах, но има много имот.<br />13:8. Богатството на човека служи за откуп на живота му; А сиромахът не внимава на заплашвания.<br />13:9. Виделото на праведните е весело, А светилникът на нечестивите ще изгасне.<br />13:10. От гордостта произхожда само препиране, А мъдростта е с ония, които приемат съвети.<br />13:11. Богатството придобито чрез измама ще намалее, А който събира с ръката си ще го умножи.<br />13:12. Отлагано ожидане изнемощява сърцето, А постигнатото желание е дърво на живот.<br />13:13. Който презира словото, сам на себе си вреди, А който почита заповедта има отплата.<br />13:14. Поуката на мъдрия е извор на живот. За да отбягва човек примките на смъртта.<br />13:15. Здравият разум дава благодат, А пътят на коварните е неравен.<br />13:16. Всеки благоразумен човек работи със знание, А безумният разсява глупост,<br />13:17. Лошият пратеник изпада в зло, А верният посланик дава здраве.<br />13:18. Сиромашия и срам ще постигнат този, който отхвърля поука, А който внимава на изобличение ще бъде почитан.<br />13:19. Изпълнено желание услажда душата, А на безумните е омразно да се отклоняват от злото.<br />13:20. Ходи с мъдрите, и ще станеш мъдър, А другарят на безумните ще пострада зле.<br />13:21. Злото преследва грешните, А на праведните ще се въздаде добро.<br />13:22. Добрият оставя наследство на внуците си, А богатството на грешния се запазва за праведния,<br />13:23. Земеделието на сиромасите доставя много храна, Но някои погиват от липса на разсъдък.<br />13:24. Който щади тоягата си, мрази сина си, А който го обича наказва го на време.<br />13:25. Праведният яде до насищане на душата си, А коремът на нечестивите не ще се задоволи.<br />

<br />- 14 -<br /><br />
14:1. Всяка мъдра жена съгражда дома си, А безумната го събаря със собствените си ръце.<br />14:2. Който ходи в правотата си, бои се от Господа: Но опакият в пътищата си Го презира.<br />14:3. В устата на безумния има пръчка за гордостта му , А устните на мъдрите ще ги пазят.<br />14:4. Дето няма волове, яслите са чисти, Но в силата на воловете е голямото изобилие.<br />14:5. Верният свидетел няма да лъже, А лъжливият свидетел издиша лъжи.<br />14:6. Присмивателят търси мъдрост и нея намира, А за разумният учението е лесно.<br />14:7. Отмини безумния човек Щом си узнал, че той няма разумни устни.<br />14:8. Мъдростта на благоразумния е да обмисля пътя си, А глупостта на безумните е да заблуждават.<br />14:9. Приносът за грях се присмива на безумните, А между праведните има Божие благоволение.<br />14:10. Сърцето познава своята си горест И чужд не участвува в неговата радост.<br />14:11. Къщата на нечестивите ще се събори, Но шатърът на праведните ще благоденствува.<br />14:12. Има път, който се вижда прав на човека, Но краят му е пътища към смърт.<br />14:13. Даже и всред смеха сърцето си има болката, И краят на веселието е тегота.<br />14:14. Развратният по сърце ще се насити от своите пътища, А добрият човек ще се насити от себе си.<br />14:15. Простият вярва всяка дума, А благоразумният внимава добре в стъпките си.<br />14:16. Мъдрият се бои и се отклонява от злото, А безумният самонадеяно се хвърля напред.<br />14:17. Ядовитият човек постъпва несмислено, И зломисленикът е мразен.<br />14:18. Безумниите наследяват глупост, А благоразумните се увенчават със знание.<br />14:19. Злите се кланят пред добрите, И нечестивите при портите на праведния,<br />14:20. Сиромахът е мразен даже от ближния си, А на богатия приятелите са много.<br />14:21. Който презира ближния си, съгрешава, А който показва милост към сиромасите е блажен.<br />14:22. Не заблуждават ли се ония, които измислят зло? Но милост и верност ще се покажат към тия, които измислят добро<br />14:23. От всеки труд има полза, А от бъбренето с устните само оскъдност.<br />14:24. Богатството на мъдрите е венец за тях, А глупостта на безумните е всякога глупост.<br />14:25. Верният свидетел избавя души, А който издиша лъжи е цял измама.<br />14:26. В страха от Господа има силна увереност, И Неговите чада ще имат прибежище.<br />14:27. Страхът от Господа е извор на живот, За да се отдалечава човек от примките на смъртта,<br />14:28. Когато людете са многочислени, слава е за царя, А когато людете са малочислени, съсипване е за княза.<br />14:29. Който не се гневи скоро, показва голямо благоразумие, А който лесно се гневи проявява безумие.<br />14:30. Тихо сърце е живот на тялото, А разяреността е гнилост на костите.<br />14:31. Който угнетява бедния нанася укор на Създателя му, А който е милостив към сиромаха показва почит Нему.<br />14:32. Нечестивият е смазан във време на бедствитето си, А праведният и в смъртта си име упование.<br />14:33. В сърцето на разумния мъдростта почива, А между безумните тя се явява.<br />14:34. Правдата възвишава народ, А грехът е позор за племената.<br />14:35. Благоволението на царя е към разумния слуга, А яростта му против онзи, който докарва срам.<br />

<br />- 15 -<br /><br />
15:1. Мек отговор отклонява ярост, А оскърбителната дума възбужда гняв.<br />15:2. Езикът на мъдрите изказва знание, А устата на безумните изригват глупост.<br />15:3. Очите Господни са на всяко място И наблюдава злите и добрите.<br />15:4. Благият език е дърво на живот, А извратеността в него съкрушава духа.<br />15:5. Безумният презира поуката на баща си, Но който внимава в изобличението, е благоразумен.<br />15:6. В дома на праведния има голямо изобилие, А в доходите на нечестивия има загриженост.<br />15:7. Устните на мъдрите разсяват знание, А сърцето на безумните не прави така.<br />15:8. Жертвата на нечестивите е мерзост Господу, А молитвата на праведните е приятна Нему.<br />15:9. Пътят на нечестивия е мерзост Господу, Но Той обича този, който следва правдата.<br />15:10. Има тежко наказание за ония, които се отбиват от пътя; И който мрази изобличение ще умре.<br />15:11. Адът и погибелта са открити пред Господа, - Колко повече сърцата на човешките чада!<br />15:12. Присмивателят не обича изобличителя си, Нито ще отива при мъдрите.<br />15:13. Весело сърце прави засмяно лице, А от скръбта на сърцето духът се съкрушава.<br />15:14. Сърцето на разумния търси знание А устата на безумните се хранят с глупост.<br />15:15. За наскърбения всичките дни са зли А оня, който е с весело сърце, има всегдашно пируване.<br />15:16. По-добро е малкото със страх от Господа, Нежели много съкровища с безпокойствие.<br />15:17. По-добра е гощавката от зеле с любов, Нежели хранено говедо с омраза.<br />15:18. Яростният човек подига препирни, А който скоро не се гневи усмирява крамоли.<br />15:19. Пътят на ленивия е като трънен плет, А пътят на праведните е като друм.<br />15:20. Мъдър син радва баща си, А безумен човек презира майка си.<br />15:21. На безумния глупостта е радост, А разумен човек ходи по прав път.<br />15:22. Дето няма съвещание намеренията се осуетяват, А в множеството на съветниците те се утвърждават.<br />15:23. От отговора на устата си човек изпитва радост, И дума на време казана , колко е добра!<br />15:24. За разумния пътят на живота върви нагоре, За да се отклони от ада долу.<br />15:25. Господ съсипва дома на горделивите, А утвърдява предела на вдовицата.<br />15:26. Лошите замисли са мерзост Господу! А чистите думи Му са угодни.<br />15:27. Користолюбивият смущава своя си дом, А който мрази даровете ще живее.<br />15:28. Сърцето на праведния обмисля що да отговаря, А устата на нечестивите изригват зло.<br />15:29. Господ е далеч от нечестивите, А слуша молитвата на праведните.<br />15:30. Светъл поглед весели сърцето, И добри вести угояват костите.<br />15:31. Ухо, което слуша животворното изобличение, Ще пребивава между мъдрите.<br />15:32. Който отхвърля поуката презира своята си душа, А който слуша изобличението придобива разум.<br />15:33. Страхът от Господа е възпитание в мъдрост, И смирението предшествува славата.<br />

<br />- 16 -<br /><br />
16:1. Плановете на сърцето принадлежат на човека, Но отговорът на езика е от Господа.<br />16:2. Всичките пътища на човека са чисти в собствените му очи, Но Господ претегля духовете.<br />16:3. Възлагай делата си на Господа. И ще се утвърдят твоите намерения.<br />16:4. Господ е направил всяко нещо за Себе Си, Дори и нечестивия за деня на злото.<br />16:5. Мерзост е Господу всеки, който е с горделиво сърце, Даже ръка с ръка да се съедини, пак той няма да остане ненаказан.<br />16:6. С милост и вярност се отплаща за беззаконието, И чрез страх от Господа хората се отклоняват от злото.<br />16:7. Когато са угодни на Господа пътищата на човека, Той примирява с него и неприятелите му.<br />16:8. По-добре малко с правда, Нежели големи доходи с неправда,<br />16:9. Сърцето на човека начертава пътя му, Но Господ оправя стъпките му.<br />16:10. Присъдата в устните на царя е боговдъхновена; Устата му няма да погрешат в съда.<br />16:11. Вярната теглилка и везни са от Господа, Всичките грамове в торбата са Негово дело.<br />16:12. Да се върши беззаконие е мерзост на царете, Защото престолът се утвърждава с правда.<br />16:13. Праведните устни са благоприятни на царете, И те обичат онзи, който говори право.<br />16:14. Яростта на царя е вестителка на смърт, Но мъдрият човек я укротява.<br />16:15. В светенето пред лицето на царя има живот, И неговото благоволение е като облак с пролетен дъжд.<br />16:16. Колко по-желателно е придобиването на мъдрост, нежели на злато! И придобиването на разум е за предпочитане, нежели на сребро.<br />16:17. Да се отклонява от зло е друм за праведните; Който пази пътя си, опазва душата си.<br />16:18. Гордостта предшествува погибелта, И високоумието - падането.<br />16:19. По-добре да е някой със смирен дух между кротките, Нежели да дели користи с горделивите.<br />16:20. Който внимава на словото ще намери добро. И който уповава на Господа е блажен.<br />16:21. Който е с мъдро сърце ще се нарече благоразумен, И сладостта на устните умножава знание.<br />16:22. Разумът е извор на живот за притежателя му, А глупостта на безумните е наказанието им.<br />16:23. Сърцето на мъдрия вразумява устата му И притуря знание на устните му.<br />16:24. Благите думи са медена пита, Сладост на душата и здраве на костите.<br />16:25. Има път, който се вижда прав на човека. Но краят му е пътища към смърт,<br />16:26. Охотата на работника работи за него, Защото устата му го принуждават.<br />16:27. Лошият човек копае зло, И в устните му има сякаш пламнал огън.<br />16:28. Опак човек сее раздори, И шепотникът разделя най-близки приятели.<br />16:29. Насилникът измамя ближния си, И го води в недобър път;<br />16:30. Склопя очите си, за да измисля извратени неща. И прехапва устните си, за да постигне зло.<br />16:31. Белите коси са венец на слава, Когато се намират по пътя на правдата.<br />16:32. Който скоро не се гневи е по-добър от храбрия, И който владее духа си - от завоевател на град.<br />16:33. Жребието се хвърля в скута, Но решението чрез него е от Господа.<br />

<br />- 17 -<br /><br />
17:1. По-добре сух залък и мир с него, Нежели къща пълна с пирования и разпра с тях.<br />17:2. Благоразумен слуга ще владее над син, който докарва срам, И ще вземе дял от наследствотото между братята.<br />17:3. Горнилото е за среброто и пещта за златото, А Господ изпитва сърцата.<br />17:4. Злосторникът слуша беззаконните устни, И лъжецът дава ухо на лошия език.<br />17:5. Който се присмива на сиромаха, нанася позор на Създателя му, И който се радва на бедствия, няма да остане ненаказан.<br />17:6. Чада на чада са венец на старците, И бащите са слава на чадата им.<br />17:7. Хубава реч не подхожда на безумния, - Много по-малко лъжливи устни на началника.<br />17:8. Подаръкът е като скъпоценен камък в очите на притежателя му; дето и да бъде обърнат той се показва изящен*.<br />17:9. Който покрива престъпление търси любов, А който многодумствува за работата разделя най-близки приятели.<br />17:10. Изобличението прави повече впечатление на благоразумния, Нежели сто бича на безумния.<br />17:11. Злият човек търси само бунтове, Затова жесток пратеник е изпратен против него.<br />17:12. По-добре да срещне някого мечка лишена от малките си, Отколкото безумен човек в буйството му.<br />17:13. Който въздава зло за добро, Злото не ще се отдалечи от дома му.<br />17:14. Започването на разпрата е като , кога някой отваря път на вода, Затова остави препирнята преди да има каране.<br />17:15. Който оправдава нечестивия и който осъжда праведния. И двамата са мерзост за Господа.<br />17:16. Що ползват парите в ръката на безумния, за да купи мъдрост, Като няма ум?<br />17:17. Приятел обича всякога И е роден, като брат за във време на нужда.<br />17:18. Човек без разум дава ръка И става поръчител на ближния си.<br />17:19. Който обича препирни обича престъпления, И който построи високо вратата си, търси пагуба.<br />17:20. Който има опако сърце не намира добро, И който има извратен език изпада в нечестие.<br />17:21. Който ражда безумно чадо ще има скръб, И бащата на глупавия няма радост.<br />17:22. Веселото сърце е благотворно лекарство, А унилият дух изсушава костите.<br />17:23. Нечестивият приема подарък изпод пазуха, За да изкриви пътищата на правосъдието.<br />17:24. Мъдростта е пред лицето на разумния, А очите на безумния са към краищата на земята.<br />17:25. Безумен син е тъга на баща си И горест на тая която го е родила.<br />17:26. Не е добре да се глобява праведния, Нито да се бие благородния, за справедливостта им .<br />17:27. Който щади думите си е умен, И търпеливият човек е благоразумен.<br />17:28. Даже и безумният, когато мълчи, се счита за мъдър, И когато затваря устата си се счита за разумен.<br />

<br />- 18 -<br /><br />
18:1. Който се отлъчва от другите , търси само своето желание, И се противи на всеки здрав разум.<br />18:2. Безумният не се наслаждава от благоразумието, Но само от изявяване сърцето си.<br />18:3. С идването на нечестивия идва и презрение, И с подлостта идва и позор.<br />18:4. Думите из устата на човека са като дълбоки води, И изворът на мъдростта е като поток.<br />18:5. Не е добре да се приема нечестивия, Или да се изкривява съда на праведния.<br />18:6. Устните на безумния причиняват препирни, И устата му предизвикват плесници.<br />18:7. Устата на безумния са погибел за него, И устните му са примка за душата му.<br />18:8. Думите на шепотника са като сладки залъци, И слизат вътре в корема.<br />18:9. Немарливият в работата си Е брат на разсипника.<br />18:10. Името Господно е яка кула; Праведният прибягва в нея, и е поставен на високо.<br />18:11. Имотът на богатия е укрепен град за него, И той е висока стена във въображението му.<br />18:12. Преди загиването сърцето на човека се превъзнася, И преди прославянето то се смирява.<br />18:13. Да отговаря някой преди да чуе, Е безумие и позор за него.<br />18:14. Духът на човека ще го подпира в немощта му; Кой може да подигне унилия дух?<br />18:15. Сърцето на благоразумния придобива разум, И ухото на мъртвите търси знание.<br />18:16. Подаръкът, който дава човек, отваря място за него, И го привежда пред големците.<br />18:17. Който пръв защитава делото си изглежда да е прав, Но съседът му идва и го изпитва.<br />18:18. Жребието прекратява разприте, И решава между силите.<br />18:19. Брат онеправдан е по-недостъпен от укрепен град, И разногласията им са като лостове на крепост.<br />18:20. От плодовете на устата на човека ще се насити коремът му; От произведението на устните си човек ще се насити.<br />18:21. Смърт и живот има в силата на езика, И ония, които го обичат, ще ядат плодовете му.<br />18:22. Който е намерил съпруга намерил е добро И е получил благоволение от Господа.<br />18:23. Сиромахът говори с умолявания, Но богатият отговаря грубо.<br />18:24. Човек, който има много приятели намира в това погубването си; Но има приятел, който се държи по-близко и от брат.<br />

<br />- 19 -<br /><br />
19:1. По-добър е сиромахът, който ходи в непорочността си, Нежели оня, който е с извратени устни а при това безумен.<br />19:2. Наистина ожидане без разсъдък не е добро, И който бърза с нозете си, обърква пътя си .<br />19:3. Безумието на човека изкривява пътя му, И сърцето му негодува против Господа.<br />19:4. Богатството притуря много приятели, А сиромахът бива оставен от приятеля си,<br />19:5. Лъжливият свидетел няма да остане ненаказан, И който издиша лъжи няма да избегне.<br />19:6. Мнозина търсят благоволението на щедрия*, И всеки е приятел на онзи, който дава подаръци.<br />19:7. Всичките братя на сиромаха го мразят, - Колко повече отбягват от него приятелите му! - Той тича след тях с умолителни думи, но тях ги няма.<br />19:8. Който придобива ум обича своята си душа; Който пази благоразумие ще намери добро.<br />19:9. Лъжлив свидетел няма да остане ненаказан, И който издиша лъжи ще загине.<br />19:10. Изнежеността не прилича на безумен, - Много по-малко на слуга да властвува над началници.<br />19:11. Благоразумието на човека възпира гнева му, И слава е за него да се не взира в престъпление.<br />19:12. Гневът на царя е като реване на лъв, А благоволението му е като роса на тревата.<br />19:13. Безумен син е бедствие за баща си, И препирните на жена са непрестанно капене.<br />19:14. Къща и богатство се оставят наследство от бащите, Но благоразумна жена е от Господа.<br />19:15. Леноста хвърля в дълбок сън, И бездейна душа ще гладува<br />19:16. Който пази заповедта пази душата си, А който немари пътищата си ще загине.<br />19:17. Който показва милост към сиромаха заема Господу, И Той ще му въздаде за благодеянието му.<br />19:18. Наказвай сина си докато има надежда, И не закоравявай сърцето си да го оставиш да загине*.<br />19:19. Яростен човек ще понесе наказание, Защото, ако и да го избавиш, трябва пак същото да направиш.<br />19:20. Слушай съвет и приемай поука, За да останеш мъдър в сетнините си.<br />19:21. Има много помисли в сърцето на човека, Но намерението Господно, то ще устои.<br />19:22. Милосърдието на човека е чест нему, И сиромах човек е по-добър от този, който разорява.<br />19:23. Страхът от Господа спомага към живот; Който го има ще си ляга наситен и не ще срещне зло.<br />19:24. Ленивият затопява ръката си в паницата И не ще нито в устата си да я повърне.<br />19:25. Ако биеш присмивателя, простият ще стане внимателен; И ако изобличиш благоразумния, той ще придобие знание.<br />19:26. Който опропастява баща си и пропъжда майка си, Той е син, който причинява срам и нанася позор.<br />19:27. Престани, сине мой, да слушаш съвети, Които те отклоняват от мъдростта.<br />19:28. Лошият свидетел се присмива на правосъдието; И устата на нечестивите поглъщат беззаконие.<br />19:29. Присъди се приготвят за присмивателите, И бой за гърба на безумните.<br />

<br />- 20 -<br /><br />
20:1. Виното е присмивател, и спиртното питие крамолник; И който се увлича по тях е неблагоразумен.<br />20:2. Царското заплашване е като реване на лъв; Който го дразни съгрешава против своя си живот.<br />20:3. Чест е за човека да страни от препирня; А всеки безумен се кара.<br />20:4. Ленивият не иска да оре, поради зимата, Затова, когато търси във време на жътва, не ще има нищо.<br />20:5. Намерението в сърцето на човека е като дълбока вода; Но разумен човек ще го извади.<br />20:6. Повечето човеци разгласяват всеки своята доброта: Но кой може да намери верен човек?<br />20:7. Чадата на праведен човек, който ходи в непорочността си, Са блажени след него.<br />20:8. Цар, който седи на съдебен престол, Пресява всяко зло с очите си.<br />20:9. Кой може да каже: Очистих сърцето си; Чист съм от греховете си?<br />20:10. Различни грамове и различни мерки, И двете са мерзост Господу.<br />20:11. Даже и детето се явява чрез постъпките си - Дали делата му са чисти и прави.<br />20:12. Слушащото ухо и гледащото око, Господ е направил и двете.<br />20:13. Не обичай спането, да не би да обеднееш! Отвори очите си, и ще се наситиш с хляб.<br />20:14. Лошо е! лошо е! казва купувачът, Но като си отиде, тогава се хвали.<br />20:15. Има злато и изобилие драгоценни камъни, Но устните на знанието са скъпоценнно украшение.<br />20:16. Вземи дрехата на този, който поръчителствува за чужд. Да! вземи залог от онзи, който поръчителствува за чужди хора.<br />20:17. Хлябът спечелен с лъжа е сладък за човека; Но после устата му ще се напълнят с камъчета.<br />20:18. Намеренията се утвърждават чрез съвещание, Затова с мъдър съвет обяви война.<br />20:19. Одумникът обхожда и открива тайни, Затова не се събирай с онзи, който отваря широко устните си.<br />20:20. Светилникът на този, който злослови баща си или майка си, Ще изгасне в най-мрачната тъмнина.<br />20:21. На богатството, което бързо се придобива из начало, Сетнината не ще бъде благословена.<br />20:22. Да не речеш: Ще въздам на злото; Почакай Господа и Той ще се избави.<br />20:23. Различни грамове са мерзост за Господа, И неверните везни на са добри.<br />20:24. Стъпките на човека се оправят от Господа; Как, прочее, би познал човек пътя си?<br />20:25. Примка е за човека да казва необмислено: Посвещавам това , И след като се е обрекъл тогава да разпитва.<br />20:26. Мъдрият цар пресява нечестивите, И докарва върху тях колелото на вършачката .<br />20:27. Духът на човека е светило Господно, Което изпитва всичките най-вътрешни части на тялото.<br />20:28. Милост и вярност пазят царя, И той поддържа престола си с милост.<br />20:29. Славата на младите е силата им, И украшението на старците са белите им коси.<br />20:30. Бой, който наранява, И удари, които стигат до най-вътрешните части на тялото, Очистват злото.<br />

<br />- 21 -<br /><br />
21:1. Сърцето на царя е в ръката на Господа, като водни бразди; Той на където иска го обръща.<br />21:2. Всичките пътища на човека са прави в неговите очи, Но Господ претегля сърцата.<br />21:3. Да върши човек правда и правосъдие Е по-угодно за Господа от жертва<br />21:4. Надигнато око и горделиво сърце, Които за нечестивите са светилник, е грях.<br />21:5. Мислите на трудолюбивите спомагат само да има изобилие, А на всеки припрян само - оскъдност.<br />21:6. Придобиването на съкровища с лъжлив език е преходна пара; Които ги търсят, търсят смърт.<br />21:7. Грабителството на нечестивите ще ги обрече, Защото отказват да върнат това, което е право.<br />21:8. Пътят на развратния човек е твърде крив, А делото на чистия е право.<br />21:9. По-добре да живее някой в ъгъл на покрива, Нежели в широка къща със свадлива жена.<br />21:10. Душата на нечестивия желае зло, Ближният му не намира благоволение пред очите му.<br />21:11. Когато се накаже присмивателя, простият става по-мъдър, И когато се поучава мъдрия, той придобива знание,<br />21:12. Справедливият Бог наблюдава дома на нечестивия, Той съсипва нечестивите до унищожение.<br />21:13. Който затуля ушите си за вика на сиромаха, - Ще викне и той, но няма да бъде послушан.<br />21:14. Тайният подарък укротява ярост, И подаръкът в пазуха укротява силен гняв.<br />21:15. Радост е на праведния да върши правосъдие, А измъчване е за ония, които вършат беззаконие.<br />21:16. Човек, който се отбие в пътя на разума, Ще стигне в събранието на мъртвите*.<br />21:17. Който обича удоволствие осиромашява, Който обича вино и масло не забогатява.<br />21:18. Нечестивият ще бъде откуп за праведния, И коварният наместо праведните.<br />21:19. По-добре да живее някой в пуста земя, Нежели със свадлива жена и досада.<br />21:20. Скъпоценно съкровище и масло се намират в жилището на мъдрия, А безумният човек ги поглъща.<br />21:21. Който следва правда и милост, Намира живот, правда и милост,<br />21:22. Мъдрият превзема с пристъп града на мощните, И събаря силата, на която те уповават.<br />21:23. Който въздържа устата си и езика си Опазва душата си от смущения.<br />21:24. Присмивател се нарича оня горделив и надменен човек, Който действува с високоумна гордост.<br />21:25. Желанието на ленивия го умъртвява, Защото ръцете му не искат да работят<br />21:26. Той се лакоми цял ден, А праведният дава и не му се свиди.<br />21:27. Жертвата на нечестивите е мерзост, - Колко повече, когато я принасят за нечестива цел!<br />21:28. Лъжливият свидетел ще загине, А човекът, който слуша поука - ще го търсят да говори всякога.<br />21:29. Нечестивият човек прави дръзко лицето си, А праведният оправя пътищата си.<br />21:30. Няма мъдрост, няма разум, Няма съвещание против Господа.<br />

<br />- 22 -<br /><br />
22:1. Конят се приготвя за деня на боя, Но избавлението е от Господа. За предпочитане е добро име, нежели голямо богатство, И благоволение е по-добро от сребро и злато.<br />22:2. Богат и сиромах се срещат; Господ е Създателят на всички тях.<br />22:3. Благоразумният предвижда злото и се укрива. А неразумните вървят напред - и страдат.<br />22:4. Наградата на смирението и на страха от Господа Е богатство, слава и живот.<br />22:5. Тръне и примки има по пътя на опакия, Който пази душата си се отдалечава от тях.<br />22:6. Възпитавай детето отрано в подходящия за него път, И не ще се отклони от него, дори когато остарее.<br />22:7. Богатият властвува над сиромасите, И който взема на заем е слуга на заемодавеца.<br />22:8. Който сее беззаконие ще пожъне бедствие, И жезълът на буйството му ще изчезне.<br />22:9. Който има щедро око ще бъде благословен Защото дава от хляба си на сиромаха.<br />22:10. Изпъди присмивателя и препирнята ще се махне, И свадата и позорът ще престанат.<br />22:11. Който обича чистота в сърцето И има благодатни устни, царят ще му бъде приятел.<br />22:12. Очите на Господа пазят онзи, който има знание, И той осуетява думите на коварния.<br />22:13. Ленивецът казва: Лъв има вън! Ще бъда убит всред улиците!<br />22:14. Устата на чужди жени са дълбока яма, И оня, на когото Господ се гневи, ще падне в нея.<br />22:15. Безумието е вързано в сърцето на детето, Но тоягата на наказанието ще го изгони от него.<br />22:16. Който угнетява сиромаха, за да умножи богатството си, И който дава на богатия, непременно ще изпадне в немотия.<br />22:17. Приклони ухото си та чуй думите на мъдрите, И взимай присърце моето знание,<br />22:18. Защото е приятно, ако ги пазиш вътре в себе си, И ако бъдат всякога готови върху устните ти.<br />22:19. За да бъде упованието ти на Господа, Аз те научих на тях днес - да! тебе.<br />22:20. Не писах ли ти хубави неща От съвет и знание.<br />22:21. За да те направя да познаеш верността на думите на истината, Та да отговаряш с думи на истината на ония, които те пращат?<br />22:22. Не оголвай сиромаха, защото той е беден, Нито притеснявай в портата угнетения,<br />22:23. Защото Господ ще защити делото им, И ще оголи живота на ония, които са ги оголили.<br />22:24. Не завързвай приятелство с ядовит човек, И не ходи с гневлив човек.<br />22:25. Да не би да научиш пътищата му, И да приготвиш примка за душата си.<br />22:26. Не бъди от тия, които дават ръка, От тия, които стават поръчители за дългове,<br />22:27. Ако нямаш с какво да платиш, Защо да вземат постелката ти изпод тебе?<br />22:28. Не премествай старите межди, Които са положили бащите ти.<br />22:29. Видял ли си човек трудолюбив в работата си? Той ще стои пред царе, няма да стои пред неизвестни хора.<br />

<br />- 23 -<br /><br />
23:1. Когато седнеш да ядеш с началник, Прегледай добре какво има пред тебе<br />23:2. Иначе ще туриш нож в гърлото си. Ако те обладава охота,<br />23:3. Не пожелавай вкусните му ястия, Защото те са примамливи гозби.<br />23:4. Не се старай да придобиеш богатство, Остави се от тая си мисъл.<br />23:5. Хвърляш ли на него очите си, - то го няма! Защото наистина богатството си прави крила, Както орел ще лети към небето.<br />23:6. Не яж хляба на онзи, който има лошо око, Нито пожелавай вкусните му ястия,<br />23:7. Защото, каквито са мислите в душата му - такъв е и той. Каза ти: Яж и пий, Но сърцето му не е с тебе.<br />23:8. Залъка, който си изял, ще избълваш, И ще изгубиш сладките си думи.<br />23:9. Не говори на ушите на безумния, Защото той ще презре разумността на думите ти.<br />23:10. Не премествай стари межди, Нито влизай в нивите на сирачетата,<br />23:11. Защото Изкупителят им е мощен; Той ще защити делото им против тебе.<br />23:12. Предай сърцето си на поука И ушите си към думи на знание.<br />23:13. Да не ти се свиди да наказваш детето, Защото, ако и да го биеш с пръчка, то няма да умре.<br />23:14. Ти, като го биеш с пръчката, Ще избавиш душата му от ада.<br />23:15. Сине мой, ако бъде сърцето ти мъдро, То и на моето сърце ще е драго.<br />23:16. Да! сърцето* ми ще се радва, Когато устните ти изговарят правото<br />23:17. Сърцето ти да не завижда на грешните, Но да пребъдва в страх от Господа цял ден,<br />23:18. Защото наистина има бъдеще, И надеждата ти няма да се отсече.<br />23:19. Ти, сине мой, слушай и бъди мъдър, И оправяй сърцето си в пътя,<br />23:20. Не бъди между винопийци, Между невъздържани месоядци,<br />23:21. Защото пияницата и чревоугодникът ще осиромашеят, И дремливостта ще облече човек в дрипи.<br />23:22. Слушай баща си, който те е родил, И не презирай майка си, когато остарее.<br />23:23. Купувай истината и не я продавай, Тоже и мъдростта, поуката и разума.<br />23:24. Бащата на праведния ще се радва много, И който ражда мъдро чадо ще има радост от него.<br />23:25. Прочее , нека се веселят твоят баща и твоята майка, И да се възхищава оная, която те е родила.<br />23:26. Сине мой, дай сърцето си на мене, И очите ти нека внимават в моите пътища,<br />23:27. Защото блудницата е дълбока яма, И чуждата жена е тесен ров.<br />23:28. Да! тя причаква като зла плячка, И умножава числото на неверните между човеците.<br />23:29. Кому горко? кому скръб? кому каране? Кому оплакване? кому удари без причина? Кому подпухнали очи? -<br />23:30. На ония, които се бавят около виното, Които отиват да вкусят подправено вино.<br />23:31. Не гледай виното, че е червено, Че показва цвета си в чашата, Че се поглъща гладко,<br />23:32. Защото после то хапе като змия, И жили като ехидна.<br />23:33. Очите ти ще гледат чужди жени, И сърцето ти ще изригва развратни неща;<br />23:34. Даже ще бъдеш като един, който би легнал всред море, Или като един, който би лежал на върха на мачта.<br />23:35. Удариха ме ще речеш , и не ме заболя; Биха ме, и не усетих. Кога ще се събудя за да го търся пак?<br />

<br />- 24 -<br /><br />
24:1. Не завиждай на злите хора, Нито пожелавай да си с тях,<br />24:2. Защото сърцето им размишлява насилие, И устните им говорят за пакост<br />24:3. С мъдрост се гради къща, И с разум се утвърждава,<br />24:4. И чрез знание стаите се напълват С всякакви скъпоценни и приятни богатства.<br />24:5. Мъдрият човек е силен, И човек със знание се укрепява в сила,<br />24:6. Защото с мъдър съвет ще водиш войната си, И чрез множеството съветници бива избавление.<br />24:7. Мъдростта е непостижима за безумния, Той не отваря устата си в портата.<br />24:8. Който намисля да прави зло, Ще се нарече пакостен човек;<br />24:9. Помислянето на такова безумие е грях, И присмивателят е мерзост на човеците.<br />24:10. Ако покажеш малодушие в усилно време, Силата ти е малка.<br />24:11. Избавяй ония, които се влачат на смърт, И гледай да задържиш ония, които политат към клане.<br />24:12. Ако речеш: Ето, ние не знаехме това! То Оня, Който претегля сърцата, не разбира ли? Оня, Който пази душата ти, на знае ли, И не ще ли въздаде на всеки според делата му?<br />24:13. Сине мой, яж мед, защото е добър, И медена пита, защото е сладка на вкуса ти.<br />24:14. И ще знаеш, че такава е мъдростта за душата ти, Ако си я намерил; и има бъдеще, И надеждата ти няма да се отсече.<br />24:15. Не поставяй засада, о нечестиви човече, против жилището на праведния, Не разваляй мястото му за почивка.<br />24:16. Защото праведният ако седем пъти пада, пак става, Докато нечестивите се препъват в злото.<br />24:17. Не се радвай когато падне неприятелят ти, И да се не весели сърцето ти, когато се подхлъзне той.<br />24:18. Да не би да съгледа Господ, и това да Му се види зло, И Той да оттегли гнева Си от него.<br />24:19. Не се раздразвай, поради злодейците, Нито завиждай на нечестивите,<br />24:20. Защото злите не ще имат бъдеще; Светилникът на нечестивите ще изгасне.<br />24:21. Сине мой, бой се от Господа и от царя, И не се сношавай с непостоянните,<br />24:22. Защото бедствие ще се издигне против тях внезапно, И кой знае какво наказание ще им се наложи и от двамата?<br />24:23. И тия са изречения на мъдрите: - Лицеприятие в съд не е добро.<br />24:24. Който казва на нечестивия: Праведен си, Него народи ще кълнат, него племена ще мразят;<br />24:25. Но който го изобличават, към тях ще се показва благоволение, И върху тях ще дойде добро благословение.<br />24:26. Който дава прав отговор, Той целува в устни.<br />24:27. Нареди си работата навън, И приготви си я на нивата, И после съгради къщата си.<br />24:28. Не бивай свидетел против ближния си без причина, Нито мами с устните си.<br />24:29. Не казвай: Както ми направи той, така ще му направя и аз, Ще въздам на човека според делата му.<br />24:30. Минах край нивата на ленивия И край лозето на нехайния човек,<br />24:31. И всичко бе обрасло с тръни, Коприва беше покрила повърхността му, И каменната му ограда беше съборена<br />24:32. Тогава, като прегледах, размислих в сърцето си, Видях и взех поука.<br />24:33. Още малко спане, малко дрямка, Малко сгъване на ръце за сън, -<br />24:34. И сиромашията ще дойде върху тебе, като крадец И немотията - като въоръжен мъж,<br />

<br />- 25 -<br />
<br />25:1. И тия са Соломонови притчи, които събраха човеците на Юдовия цар Езекия.<br />25:2. Слава за Бога е да скрива всяко нещо, А слава е на царете да издирват работите.<br />25:3. Височината на небето и дълбочината на земята И сърцата на царете са неизследими.<br />25:4. Отмахни нечистото от среброто, И ще излезе съд за златаря.<br />25:5. Отмахни нечестивите от царя, И престолът му ще се утвъди в правда.<br />25:6. Не се надигай пред царя, И не стой на мястото на големците,<br />25:7. Защото по-добре е да ти кажат: Мини тук по-горе, Нежели да те турят по-долу в присъствието на началника, когото са видели очите ти.<br />25:8. Не бързай да излезеш, за да се караш. Да не би най-сетне да не знаеш що да правиш; Когато те засрами противникът* ти.<br />25:9. Разисквай делото си с противника* си сам . Но не откривай чужди тайни,<br />25:10. Да не би да те укори оня, който те слуша, И твоето безчестие да остане незаличимо.<br />25:11. Дума казана на място е Като златни ябълки в сребърни съдове.<br />25:12. Както е обица и украшение от чисто злато за човек , Така е мъдрият изобличител за внимателното ухо.<br />25:13. Както е снежната прохлада в жетвено време, Така е верният посланик на тия, които го изпращат, Защото освежава душата на господаря си.<br />25:14. Който лъжливо се хвали за подаръци що дава, Прилича на облаци и вятър без дъжд.<br />25:15. Чрез въздържаност се склонява управител, И мек език троши кости.<br />25:16. Намерил ли си мед? Яж само колкото ти е нужно, Да не би да се преситиш от него и да го повърнеш.<br />25:17. Рядко туряй ногата си в къщата на съседа си, Да не би да му досадиш и той да те намрази.<br />25:18. Човек, който лъжесвидетелствува против ближния си, Е като чук, нож и остра стрела.<br />25:19. Доверие към неверен човек, в усилно време, Е като счупен зъб и изкълчена нога.<br />25:20. Както един, който съблича дрехата си в студено време, И както оцет на сода, Така и оня, който пее песни на оскърбено сърце.<br />25:21. Ако е гладен ненавистникът ти, дай му хляб да яде, И ако е жаден, напой го с вода,<br />25:22. Защото така ще натрупаш жар на главата му И Господ ще те възнагради.<br />25:23. Както северният вятър произвежда дъжд, Така и тайно одумващият език - разгневено лице.<br />25:24. По-добре е да живее някой в ъгъл на покрива, Нежели в широка къща със свадлива жена.<br />25:25. Както е студената вода за жадна душа, Така е добра вест от далечна земя.<br />25:26. Праведният, който отстъпва пред нечестивия, Е като мътен извор и развален източник.<br />25:27. Не е добре да яде някой много мед. Така също не е славно да търсят хората своята си слава.<br />25:28. Който не владее духа си Е като съборен град без стени.<br />

<br />- 26 -<br /><br />
26:1. Както сняг лятно време, И както дъжда в жетва, Така и чест не прилича на безумния.<br />26:2. Както врабче в скитането си, както ластовица в летенето си, Така и проклетия не постига без причина.<br />26:3. Бич за коня, юзда за осела И тояга за гърба на безумните.<br />26:4. Не отговаряй на безумния според безумието му, Да не би да станеш и ти подобен нему.<br />26:5. Отговаряй на безумния според безумието му, Да не би да се има мъдър в своите си очи.<br />26:6. Който праща известие чрез безумния Отсича своите си нозе и докарва* на себе си вреда.<br />26:7. Както безполезни висят краката на куция, Така е притча в устата на безумния.<br />26:8. Както оня, който хвърли възел със скъпоценни камъни в грамада, Така е тоя, който отдава чест на безумния.<br />26:9. Като трън, който боде ръката на пияницата, Така е притча в устата на безумните.<br />26:10. Както стрелец, който безогледно наранява всички, Така е оня, който условя безумен, или оня, който условя скитници.<br />26:11. Както кучето се връща в бълвоча си, Така безумният повтаря своята глупост.<br />26:12. Видял ли си човек който има себе си за мъдър? Повече надежда има за безумния, нежели за него.<br />26:13. Ленивият казва: Лъв има на пътя! Лъв има по улиците!<br />26:14. Както вратата се завърта на резетата си, Така и ленивият на постелката си.<br />26:15. Ленивият потопява ръката си в паницата, А го мързи да я върне в устата си.<br />26:16. Ленивият има себе си за по-мъдър От седмина души, които могат да дадат умен отговор.<br />26:17. Минувачът, който се дразни с чужда разпра, Е като оня, който хваща куче за ушите.<br />26:18. Както лудият, който хвърля главни, стрели и смърт.<br />26:19. Така е човекът, който измамя ближния си, И казва: Не сторих ли това на шега?<br />26:20. Дето няма дърва огънят изгасва; И дето няма шепотник раздорът престава.<br />26:21. Както са въглищата за жарта и дърва за огъня, Така е и крамолникът, за да разпаля препирня.<br />26:22. Думите на шепотника са като сладки залъци И влизат вътре в корема.<br />26:23. Усърдните устни с нечестиво сърце Са като сребърна глеч намазана на пръстен съд.<br />26:24. Ненавистникът лицемерствува с устните си, Но крои коварство в сърцето си;<br />26:25. Когато говори сладко не го вярвай, Защото има седем мерзости в сърцето му;<br />26:26. Макар омразата му да се покрива с измама, Нечестието му ще се издаде всред събранието.<br />26:27. Който копае ров ще падне в него, И който търкаля камък, върху него ще се обърне.<br />26:28. Лъжливият език мрази наранените от него, И ласкателните уста докарват съсипня.<br />

<br />- 27 -<br /><br />
27:1. Недей се хвали с утрешния ден, Защото не знаеш какво ще роди денят.<br />27:2. Нека те хвали друг, а не твоите уста, - Чужд, а не твоите устни.<br />27:3. Камъкът е тежък и пясъкът много тегли; Но досадата на безумния е по-тежка и от двете.<br />27:4. Яростта е жестока и гневът е като наводнение, Но кой може да устои пред завистта?<br />27:5. Явното изобличение е по-добро От оная любов, която не се проявява.<br />27:6. Удари от приятел са искрени, А целувки от неприятел - изобилни.<br />27:7. Наситената душа се отвръща и от медена пита, А на гладната душа всичко горчиво е сладко.<br />27:8. Както птица, която е напуснала гнездото си, Така е човек, който е напуснал мястото си.<br />27:9. Както благоуханните места и каденията веселят сърцето, Така - и сладостта на сърдечния съвет на приятел.<br />27:10. Не оставяй своя приятел нито приятеля на баща си. И не влизай в къщата на брата си, в деня на злощастието си. По-добре близък съсед, отколкото далечен брат.<br />27:11. Сине мой, бъди мъдър и радвай сърцето ми, За да имам що да отговарям на онзи, който ме укорява.<br />27:12. Благоразумният предвижда злото и се укрива, А неразумните вървят напред - и страдат.<br />27:13. Вземи дрехата на този, който поръчителствува за чужд; Да! Вземи залог от онзи, който поръчителствува за чужда жена.<br />27:14. Който става рано и благославя ближния си с висок глас, Ще се счете, като че го кълне.<br />27:15. Непрестанно капене в дъждовен ден И жена крамолница са еднакви;<br />27:16. Който би я обуздал, обуздал би вятъра И би хвърлил дървено масло с десницата си.<br />27:17. Желязо остри желязо; Така човек остри лицето си срещу приятеля си.<br />27:18. Който пази смоковницата ще яде плода й, И който се грижи за господаря си ще бъде почитан.<br />27:19. Както водата отразява лице срещу лице, Така сърцето - човек срещу човека.<br />27:20. Адът и погибелта не се насищат; Така и човешките очи не се насищат.<br />27:21. Горнилото е за пречистване среброто и пещта за златото. А човекът се изпитва чрез онова, с което се хвали.<br />27:22. Ако и с черясло сгрухаш безумния в кутел между грухано жито, Пак безумието му няма да се отдели от него.<br />27:23. Внимавай да познаваш състоянието на стадата си, И грижи се за добитъка си;<br />27:24. Защото богатството не е вечно, И короната не трае из род в род.<br />27:25. Сеното се прибира, зеленината се явява, И планинските билки се събират.<br />27:26. Агнетата ти служат за облекло, И козлите за* купуване на нива.<br />27:27. Ще има достатъчно козе мляко за храна На теб, на дома ти и за живеене на слугините ти.<br />

<br />- 28 -<br /><br />
28:1. Нечестивите бягат без да ги гони някой, А праведните се смели като млад лъв.<br />28:2. От бунтовете на страната началниците й биват мнозина, Но чрез умни и вещи човеци един неин управител продължава дълго време.<br />28:3. Беден човек, който насилва немотните, Е като пороен дъжд, който не оставя храна.<br />28:4. Които отстъпват от закона хвалят нечестивите, Но които пазят закона противят се на тях.<br />28:5. Злите човеци не разбират правосъдие, Но тия, които търсят Господа разбират всичко.<br />28:6. По-добър е сиромахът, който ходи в непорочността си, Нежели оня, който е опак между два пътя, макар и да е богат.<br />28:7. Който пази закона е разумен син, А който дружи с чревоугодниците засрамва баща си.<br />28:8. Който умножава имота си с лихварство и грабителство Събира го за този, който показва милост към сиромасите.<br />28:9. Който отклонява ухото си от слушане закона, На такъв самата му молитва е мерзост.<br />28:10. Който заблуждава праведните в лош път, Той сам ще падне в своята яма, А непорочните ще наследят добрини.<br />28:11. Богатият човек мисли себе си за мъдър! Но разумният сиромах го изучава.<br />28:12. Когато тържествуват първенците има голяма слава, А когато се издигнат нечестивите човек се крие.<br />28:13. Който крие престъпленията си няма да успее, А който ги изповяда и оставя ще намери милост.<br />28:14. Блажен оня човек, който се бои винаги, А който закоравява сърцето си ще падне в бедствие.<br />28:15. Като ревящ лъв и гладна мечка Е нечестив управител над беден народ.<br />28:16. О княже, лишен от разум, но велик да насилствуваш, Знай , че който мрази грабителство ще продължи дните си.<br />28:17. Човек, който е товарен с кръвта на друг човек, Ще побърза да отиде в ямата; никой да го не спира.<br />28:18. Който ходи непорочно, ще се избави, А който ходи опако между два пътя изведнъж ще падне.<br />28:19. Който обработва земята си ще се насити с хляб, А който следва суетни неща ще го постигне* сиромашия.<br />28:20. Верният човек ще има много благословения; Но който бърза да се обогати не ще остане ненаказан.<br />28:21. Не е добре да бъде човек лицеприятен, Защото за един залък хляб такъв човек ще извърши престъпление.<br />28:22. Който има лошо око, бърза да се обогати. А не знае, че немотия ще го постигне.<br />28:23. Който изобличава човека, той после ще намери по-голямо благоволение, Отколкото оня, който ласкае с езика си.<br />28:24. Който краде от баща си или от майка си и казва: Не е грях, Той е другар на разрушителя.<br />28:25. Човек с надменна душа подига крамоли, А който уповава на Господа ще затлъстее.<br />28:26. Който уповава на своето си сърце е безумен, А който ходи разумно, той ще се избави.<br />28:27. Който дава на сиромасите няма да изпадне в немотия, А който покрива очите си от тях ще има много клетви.<br />28:28. Когато се възвишат нечестивите, хората се крият, Но когато те загиват, праведните се умножават.<br />

<br />- 29 -<br /><br />
29:1. Човек, който често е изобличаван, закоравява врата си. Внезапно ще се съкруши и то без поправление.<br />29:2. Когато праведните са на власт, людете се радват; Но когато нечестивият началствува, людете въздишат.<br />29:3. Който обича мъдростта, радва баща си, Но който дружи с блудници, разпилява имота му .<br />29:4. Чрез правосъдие царят утвърждава земята си . А който придобива подаръци я съсипва.<br />29:5. Човек, който ласкае ближния си, Простира мрежа пред стъпките му.<br />29:6. В беззаконието на лош човек има примка. А праведният пее и се радва.<br />29:7. Праведният внимава в съдбата на бедните; Нечестивият няма даже разум, за да я узнае.<br />29:8. Присмивателите запалят града, Но мъдрите усмиряват гнева.<br />29:9. Ако мъдър човек има спор с безумен, Тоя се разярява, смее се и няма спокойствие.<br />29:10. Кръвопийци мъже мразят непорочния, Но праведните се грижат* за живота му.<br />29:11. Безумният изригва целия си гняв, А мъдрият го задържа и укротява.<br />29:12. Ако слуша управителят лъжливи думи, То всичките му слуги стават нечестиви.<br />29:13. Сиромах и притеснител се срещат: Господ просвещава очите на всички тях.<br />29:14. Когато цар съди вярно сиромасите, Престолът му ще бъде утвърден за винаги.<br />29:15. Тоягата и изобличението дават мъдрост, А пренебрегнатото дете засрамва майка си.<br />29:16. Когато нечестивите са на власт, беззаконието се умножава, Но праведните ще видят падането им.<br />29:17. Наказвай сина си, и той ще те успокои, Да! ще даде наследство на душата ти.<br />29:18. Дето няма пророческо видение людете се разюздават, А който пази закона е блажен.<br />29:19. Слугата не се поправя с думи, Защото, при все че разбира, не обръща внимание.<br />29:20. Видял ли си човек прибързан в работите си? Има повече надежда за безумния, отколкото за него.<br />29:21. Ако глези някой слугата си от детинство, Най-после той ще му стане като син*.<br />29:22. Гневлив човек възбужда препирни, И сприхав човек беззаконствува много.<br />29:23. Гордостта на човека ще го смири, А смиреният ще придобие чест.<br />29:24. Който е съдружник на крадец мрази своята си душа; Той слуша заклеването, а не обажда.<br />29:25. Страхът от човека туря примка, А който уповава на Господа ще бъде поставен на високо.<br />29:26. Мнозина търсят благословението на управителя, Но съдбата на човека е от Господа.<br />29:27. Несправедлив човек е мерзост за праведните; И който ходи в прав път е мерзост за нечестивите.<br />

<br />- 30 -<br /><br />
30:1. Думите на Якововия син Агур, Маасовия цар, Който той изговори: - Изморих се, о Боже, изморих се, о Боже, Изнурих се;<br />30:2. Защото съм по-скотски от кой да бил човек, И нямам човешки разум;<br />30:3. Понеже не научих мъдрост, Нито имам знание за Всесветия.<br />30:4. Кой е възлязъл на небето и слязъл? Кой е събрал вятър в шепите си? Кой е вързал водите в дрехата си? Кой е утвърдил всичките земни краища? Как е името му, и как е името на сина му? Кажи , ако го знаеш!<br />30:5. Всяко слово божие е опитано: Той е щит на тия, които уповават на Него.<br />30:6. Не притуряй на Неговите думи, Да не би да те изобличи и се окажеш лъжец.<br />30:7. Две неща прося от Тебе: Не ми ги отказвай преди да умра: -<br />30:8. Отдалечи от мене измамата и лъжата: Не ми давай ни сиромашия, ни богатство; Храни ме с хляба, който ми се пада;<br />30:9. Да не би да се преситя и се отрека от Тебе и да кажа: Кой е Господ? Или да не би да осиромашея та да открадна, И да употребя скверно името на моя Бог.<br />30:10. Не одумвай слуга пред господаря му, Да не би да те закълне и ти да се намериш виновен.<br />30:11. Има поколение, което кълне баща си, И не благославя майка си.<br />30:12. Има поколение, което е чисто пред своите си очи, Обаче не е измито от нечистотата си.<br />30:13. Има поколение - колко високо са очите им И колко са надигнати клепачите им!<br />30:14. Има поколение, чиито зъби са мечове, и челюстите му зъби ножове, За да изпояжда от земята сиромасите, И немотните сред човеците.<br />30:15. Пиявицата има две дъщери, които викат : Дай, дай! Три неща има, които са ненаситни, - Дори четири, които не казват: Стига! -<br />30:16. Адът и неплодната утроба, Земята, който не се насища с вода, И огънят, който не казва: Стига;<br />30:17. Окото, което се присмива на баща си, И презира покорността към майка си, Гарвани от долината ще го изкълват, И орлови пилци ще го изядат.<br />30:18. Три неща има, които са непостижими за мене, - Дори четири, които не разбирам:<br />30:19. Следите на орел по въздуха, Следите на змия върху канара, Следите на кораб всред морето, И следите на мъж при девица.<br />30:20. Такъв е пътят на жена прелюбодейка - Яде, бърше си устата и казва: Не съм извършила беззаконие.<br />30:21. Поради три неща се тресе земята, Да! поради четири тя не може да търпи:<br />30:22. Поради слуга, когато стане цар, И безумен, когато се насити с хляб;<br />30:23. Поради омразна жена, когато се омъжи И слугиня, която измества господарката си.<br />30:24. Четири неща има на земята, които са малки, Но са извънредно мъдри:<br />30:25. Мравките, които не са силни люде, Но лете приготвят храната си;<br />30:26. Кролиците, които са слаби люде Но поставят жилищата си на канара;<br />30:27. Скакалците, които нямат цар, Но излизат всички по дружини;<br />30:28. И гущерът, който можеш да хванеш в ръка, Но пак се намира в царските палати.<br />30:29. Три неща има, които вървят величаво, Дори четири, които ходят благородно:<br />30:30. Лъвът, който е най-силен от животните, И не се връща надире пред никого;<br />30:31. Стегнатият през корема кон ; козелът; И царят, против когото не може да се въстава.<br />30:32. Ако си постъпил безумно, като си се надигнал, Или ако си намислил зло, тури ръка на устата си.<br />30:33. Защото както , като се бие мляко, изважда се масло, И като се блъска нос, изважда се кръв, Така и, като се подбужда гняв, изкарва се крамола.<br />

<br />- 31 -<br /><br />
31:1. Думите на Маасовия цар Лемуил, Които го поучи майка му: -<br />31:2. Що, сине мой? и що, сине на утробата ми? И що, сине на моите обреци?<br />31:3. Не давай силата си на жените, Нито пътищата си на тези, които погубват царете.<br />31:4. Не е за царете, Лемуиле, не е за царете да пият вино, Нито за князете да кажат : Где е спиртното питие?<br />31:5. Да не би, като се напият, да забравят закона И да онеправдаят угнетяваните*.<br />31:6. Давайте спиртно питие на оня, който загива И вино на огорчения духом.<br />31:7. За да пие и да забрави сиромашията си, И да не помни вече окаяността си.<br />31:8. Отваряй устата си за безгласния, За делото на всички, които загиват;<br />31:9. Отваряй устата си, съди справедливо. И раздавай правосъдие на сиромаха и немотния.<br />31:10. Кой може да намери добродетелна жена? Защото тя е много по-ценна от скъпоценни камъни.<br />31:11. Сърцето на мъжа й уповава на нея; И не ще му липсва печалба.<br />31:12. Тя ще му донася добро, а не зло, През всичките дни на живота си.<br />31:13. Търси вълна и лен, И работи с ръцете си това що й е угодно.<br />31:14. Тя е като търговските кораби, - Донася храната си от далеч.<br />31:15. При това, става докле е още нощ, И дава храна на дома си, И определената работа на слугините си.<br />31:16. Разглежда нива, и я купува; От плода на ръцете си сади лозе.<br />31:17. Опасва кръста си със сила И уякчава мишците си.<br />31:18. Като схваща, че търгуването и е полезно. Светилникът й не угасва през нощта.<br />31:19. Туря ръцете си на вретеното, И държи в ръката си хурката.<br />31:20. Отваря ръката си на сиромасите, Да! простира ръцете си към немотните.<br />31:21. Не се бои от снега за дома си; Защото всичките й домашни са облечени с двойни дрехи.<br />31:22. Прави си завивки от дамаска; Облеклото и е висон и морав плат.<br />31:23. Мъжът и е познат в портите, Когато седи между местните старейшини.<br />31:24. Тя тъче ленено платно и го продава, И доставя пояси на търговците*;<br />31:25. Сила и достолепие са облеклото й; И тя гледа весело към бъдещето.<br />31:26. Отваря устата си с мъдрост, И законът на езика й е благ.<br />31:27. Добре внимава в управлението на дома си, И хляб на леност не яде.<br />31:28. Чадата й стават и я ублажават; И мъжът й я хвали казвайки :<br />31:29. Много дъщери са се държали достойно, Но ти надмина всичките.<br />31:30. Прелестта е измамлива и красотата е лъх; Но жена, която се бои от Господа, тя ще бъде похвалена.<br />31:31. Дайте й от плода на ръцете й, И делата й нека я хвалят в портите.<br />