<br />- Йов -<br />
<br />
<br />- 1 -<br /><br />
1:1. Имаше в земята Уз* един човек на име Иов. Тоя човек бе непорочен и правдив, боеше се от Бога, и отдалечаваше се от злото.<br />1:2. И родиха му се седем сина и три дъщери.<br />1:3. А добитъкът му беше седем хиляди овци,три хиляди камили, петстотин чифта волове; и петстотин ослици; имаше и голямо множество слуги; така че тоя човек бе най-големият от всичките жители на изток.<br />1:4. И синовете му отиваха и правеха угощения в къщата на всекиго от тях на неговия ден; и пращаха да повикат трите си сестри, за да ядат и пият с тях.<br />1:5. И когато се изреждаха дните на угощението, Иов пращаше за чадата си та ги освещаваше, като ставаше рано заранта и принасяше всеизгаряния според числото на всичките тях; защото Иов си думаше: Да не би синовете ми да са съгрешили и да са похулили Бога в сърцата си. Така правеше Иов постоянно.<br />1:6. А един ден, като дойдоха Божиите синове да се представят пред Господа, между тях дойде и Сатана.<br />1:7. И Господ рече на Сатана: От где идеш? А Сатана в отговор на Господа рече: От обикаляне земята и от ходене насам натам по нея.<br />1:8. После Господ рече на Сатана: Обърнал ли си внимание на слугата Ми Иов, че няма подобен нему на земята, човек непорочен и правдив, който се бои от Бога и се отдалечава от злото?<br />1:9. А Сатана в отговор на Господа рече: Дали без причина се бои Иов от Бога?<br />1:10. Не си ли обградил от всякъде него и дома му и всичко що има? Благословил си делата на ръцете му, и имота му се е умножил на земята.<br />1:11. Но сега простри ръка и допри се до всичко що има, и той ще Те похули в лице.<br />1:12. И Господ рече на Сатана: Ето, в твоята ръка е всичко, що има той; само на него да не туриш ръка. Тогава Сатана излезе от присъствието на Господа.<br />1:13. И един ден, когото синовете му и дъщерите му ядяха и пиеха вино в къщата на най-стария си брат,<br />1:14. дойде вестител при Иова та рече: Като оряха воловете, и ослите пасяха при тях,<br />1:15. савците нападнаха та ги откараха, още избиха слугите с острото на ножа; и само аз се отървах да ти известя.<br />1:16. Докато още говореше, той, дойде и друг та рече: Огън от Бога падна от небето та изгори овцете и слугите и ги погълна; и само аз са отървах да ти известя.<br />1:17. Тоя като още говореше, дойде и друг та рече: Халдейците образуваха три чети и се спуснаха върху камилите и ги откараха, още избиха слугите с острото на ножа; и само аз се отървах да ти известя.<br />1:18. Тоя като говореше още, дойде и друг та рече: Синовете ти и дъщерите ти като ядяха и пиеха вино в къщата на най-стария си брат,<br />1:19. ето, дойде силен вятър от пустинята та удари четирите ъгъла на къщата, и тя падна върху чадата ти та умряха; и само аз се отървах да ти известя.<br />1:20. Тогава Иов стана, раздра дрехата си, и обръсна главата си, и като падна на земята поклони се.<br />1:21. И рече: Гол излязох из утробата на майка си; гол ще и да се върна там. Господ даде, Господ отне; да бъда благословено Господното име.<br />1:22. Във всичко това Иов не съгреши, нито се изрази безумно спрямо Бога.<br />

<br />- 2 -<br /><br />
2:1. И пак един ден, като дойдоха Божиите синове, за да се представят пред Господа, между тях дойде и Сатана да се представи пред Господа.<br />2:2. И Господ рече на Сатана: От где идеш? А Сатана в отговор на Господа рече: От обикаляне земята и от ходене насам натам по нея.<br />2:3. После Господ рече на Сатана: Обърнал ли си внимание на слугата Ми Иов, че няма подобен нему на земята, човек непорочен и правдив, който се бои от Бога и се отдалечава от злото. И още държи правдивостта си, при все че ти Ме подбуди против него да го погубя без причина.<br />2:4. А Сатана в отговор на Господа рече: Кожа за кожа, да! все що има човек ще го даде за живота си.<br />2:5. Но простри ръката Си сега та се допри до костите му и до месата му, и той ще Те похули в лице.<br />2:6. И Господ рече на Сатана: Ето, той е в ръката ти; само живота му опази.<br />2:7. Тогава Сатана излезе от присъствието на Господа та порази Иов с лоши цирки от стъпалата на нозете му до темето му.<br />2:8. И той си взе черепка, за да се чеше с нея, и седеше в пепел.<br />2:9. Тогава жена му рече: Още ли държиш правдивостта си? Похули Бога и умри.<br />2:10. А той й каза: Ти говориш както говори една от безумните жени. Що! доброто ли да приемаме от Бога, и да не приемаме и злото? Във всичко това Иов не съгреши с устните си.<br />2:11. А тримата приятели на Иова, като чуха за всичкото това зло, което го сполетяло, дойдоха всеки от мястото си, - теманецът Елифаз, шуахецът Валдад, наамецът Софар; защото се бяха съгласили да дойдат заедно да го съжалят и да го утешат.<br />2:12. И като подигнаха очи от далеч и го не познаха, плакаха с висок глас; и всеки раздра дрехата си, и сипаха пръст на главите си като я хвърляха към небето.<br />2:13. И седяха при него на земята седем дни и нощи; и никой не му проговори дума, защото виждаха, че скръбта му беше много голяма.<br />

<br />- 3 -<br /><br />
3:1. След това Иов отвори устата си та прокле деня си.<br />3:2. Иов, проговаряйки, рече: -<br />3:3. Да погине денят, в който се родих, И нощта, в която се каза, роди се мъжко.<br />3:4. Да бъде тъмнина оня ден; Бог да го не зачита от горе, И да не изгрее на него светлина.<br />3:5. Тъмнина и мрачна сянка да го обладаят; Облак да седи на него; Всичко що помрачава деня нека го направи ужасен.<br />3:6. Тъмнина да обладае оная нощ; Да се не брои между дните на годината, Да не влезе в числото на месеците.<br />3:7. Ето, пуста да остане оная нощ; Радостен глас да не дойде в нея.<br />3:8. Да я прокълнат ония, които кълнат дните, Ония, които са изкусни да събудят левиатана.<br />3:9. Да изгаснат звездите на вечерта й; Да очаква видело, и да го няма, И да не види първите лъчи на зората;<br />3:10. Защото не затвори вратата на майчината ми утроба, И не скри скръбта от очите ми.<br />3:11. Защо не умрях при раждането, И не издъхнах щом излязох из утробата?<br />3:12. Защо ме приеха коленете? И защо съсците, за да суча?<br />3:13. Защото сега щях да лежа и да почивам; щях да спя; Тогава щях да съм в покой.<br />3:14. Заедно с царе и съветници на земята, Които си градят пусти стълбове;<br />3:15. Или с князе, които имаха злато, Които напълниха къщите си със сребро;<br />3:16. Или, като скрито пометниче, не щеше да ме има. Както младенци, които видело не са видели.<br />3:17. Там нечестивите престават да смущават, И там уморените се успокояват.<br />3:18. Заедно се успокояват и пленниците. Не чуват гласа на насилника,<br />3:19. Там са малък и голям; И слугата е свободен от господаря си,<br />3:20. Защо се дава видело на злощастния, И живот на огорчения в душата,<br />3:21. Които копнеят за смъртта, и нямат я, Ако и да копнеят за нея повече отколкото за скрити съкровища, -<br />3:22. Които се много радват и веселят, Когато намерят гроба?<br />3:23. Защо се дава видело на човека, чиито път е скрит, И когото Бог е преградил?<br />3:24. Защото вместо ядене, дохожда ми въздишка; И стенанията ми се изливат като вода.<br />3:25. Защото онова, от което се боях, случи ми се, И онова, от което треперех, дойде върху мене.<br />3:26. Не бях на мир, нито на покой, нито в охолност; Но пак смущение ме нападна.<br />

<br />- 4 -<br /><br />
4:1. Тогава теманецът Елифаз проговаряйки рече: -<br />4:2. Ако започнем да ти говорим, ще ти дотегне ли? Но кой може се въздържа да не говори?<br />4:3. Ето, ти си научил мнозина, И немощни ръце си укрепил.<br />4:4. Твоите думи са заякчили колебаещия, И отслабнали колене си укрепил.<br />4:5. А сега това дойде на тебе, и ти е дотегнало; Допира те, и смутил си се.<br />4:6. В страха ти от Бога не е ли твоето упование, И в правотата на пътищата ти твоята надежда?<br />4:7. Спомни си, моля, кой някога е погивал невинен, Или где са били изтребени праведните.<br />4:8. До колко съм аз видял, ония, които орат беззаконие, И сеят нечестие, това и жънат.<br />4:9. Изтребват се от дишането на Бога, И от духането на ноздрите Му погиват.<br />4:10. Ревът на лъва и гласът на свирепия лъв замират, И зъбите на младите лъвове се изкъртват.<br />4:11. Лъвът загива от нямане лов, И малките на лъвицата се разпръсват.<br />4:12. Тайно достига до мене едно нещо, И ухото ми долови един шепот от него:<br />4:13. Всред мислите от нощните видения, Когато дълбок сън напада човеците,<br />4:14. Ужас ме обзе, и трепет, И разтърси всичките ми кости;<br />4:15. Тогава дух премина пред мене; Космите на тялото ми настръхнаха;<br />4:16. Той застана, но не можах да позная образа му; Призрак се яви пред очите ми; В тишина чух тоя глас:<br />4:17. Ще бъде ли смъртен човек праведен пред Бога? Ще бъде ли човека чист пред Създателя си?<br />4:18. Ето, Той не се доверява на слугите Си, И на ангелите Си намира недостатък, -<br />4:19. Колко повече в ония, които живеят в къщи от кал. Чиято основа е в пръстта, И които се смазват като че ли са молци!<br />4:20. Между заранта и вечерта се събират, Без да усети някой загубват се за винаги.<br />4:21. Величието, което е в тях, не се ли премахва? Умират и то без мъдрост.<br /><br />- 5 -<br /><br />5:1. Извикай сега; има ли някой да ти отговори? И към кого от светите духове ще се обърнеш?<br />5:2. Наистина гневът убива безумния, И негодуванието умъртвява глупавия.<br />5:3. Аз съм виждал безумният като се е вкоренявал; Но веднага съм проклинал обиталището му;<br />5:4. Защото чадата му са далеч от безопасност; Съкрушават ги по съдилищата И няма кой да ги отърве;<br />5:5. Гладният изяжда жътвата им, Граби я даже изсред тръните; И грабителят поглъща имота им.<br />5:6. Защото скръбта не излиза от пръстта, Нито печалта пониква из земята;<br />5:7. Но човек се ражда за печал, Както искрите, за да хвъркат високо,<br />5:8. Но аз Бог ще потърся, И делото си ще възложа на Бога,<br />5:9. Който върши велики и неизлечими дела И безброй чудеса;<br />5:10. Който дава дъжд по лицето на земята, И праща води по нивите;<br />5:11. Който възвишава смирените, И въздига в безопасност нажалените,<br />5:12. Който осуетява кроежите на хитрите, Така щото ръцете им не могат да извършат предприятието си;<br />5:13. Който улавя мъдрите в лукавството им, Тъй че намисленото от коварните се прекатурва.<br />5:14. Денем посрещат тъмнина, И по пладне пипат както нощем.<br />5:15. Но Бог избавя сиромаха от меча, който е устата им, И от ръката на силния;<br />5:16. И така сиромахът има надежда, А устата на беззаконието се запушват.<br />5:17. Ето, блажен е оня човек, когото Бог изобличава; Затова не презирай наказанието от Всемогъщия;<br />5:18. Защото Той наранява, Той и превързва; Поразява, и Неговите ръце изцеляват.<br />5:19. В шест беди ще те избави; Дори в седмата няма да те досегне зло.<br />5:20. В глад ще те откупи от смърт, И във война от силата на меча.<br />5:21. От бича на език ще бъдеш опазен, И не ще се уплашиш от погибел, когато дойде.<br />5:22. На погибелта и на глада ще се присмиваш, И не ще се уплашиш от земните зверове;<br />5:23. Защото ще имаш спогодба с камъните на полето; И дивите зверове ще бъдат в мир с тебе.<br />5:24. И ще познаеш, че шатърът ти е в мир; И когато посетиш кошарата си, няма да намериш да ти липсва нещо.<br />5:25. Ще познаеш още, че е многочислено твоето потомство, И рожбите ти като земната трева.<br />5:26. В дълбока старост ще дойдеш на гроба си, Както се събира житен сноп на времето си.<br />5:27. Ето, това издигахме; така е; Слушай го, и познай го за своето добро.<br />

<br />- 6 -<br /><br />
6:1. А Иов в отговор рече: -<br />6:2. Дано само би се претеглила моята печал, И злополуката ми да би се турила срещу нея на везните!<br />6:3. Понеже сега би била по-тежка от морския пясък; Затова думите ми са били необмислени.<br />6:4. Защото стрелите на Всемогъщия са вътре в мене, Чиято отрова духът ми изпива; Божиите ужаси се опълчват против мене.<br />6:5. Реве ли дивият осел, когато има трева? Или мучи ли волът при яслите?<br />6:6. Яде ли се блудкавото без сол? Или има ли вкус в белтъка на яйцето?<br />6:7. Душата ми се отвращава да ги допре; Те ми станаха като омразно ястие.<br />6:8. Дано получех това, което прося, И Бог да ми дадеше онова, за което копнея! -<br />6:9. Да благоволеше Бог да ме погуби, Да пуснеше ръката Си та ме посече!<br />6:10. Но, това ще ми бъда за утеха, (Да! ще се утвърдя всред скръб, която не ме жали). Че аз не утаих думите на Светия.<br />6:11. Каква е силата та да чакам? И каква е сетнината ми та да издържа?<br />6:12. Силата ми сила каменна ли е? Или месата ми са медни?<br />6:13. Не изчезна ли в мене помощта ми? И не отдалечи ли се от мене избавлението?<br />6:14. На оскърбения трябва да се покаже съжаление от приятеля му, Даже ако той е оставил страха от Всемогъщия.<br />6:15. Братята ми ме измамиха като поток; Преминаха като течение на потоци,<br />6:16. Които се мътят от леда, И в които се топи снегът;<br />6:17. Когато се стоплят изчезват; Когато настане топлина изгубват се от мястото си;<br />6:18. Керваните, като следват по криволиченията им, Пристигат в пустота и се губят;<br />6:19. Теманските кервани прегледваха; Шевските пътници ги очакваха;<br />6:20. Излъгаха се в надеждата си; Дойдоха там и се посрамиха;<br />6:21. Сега и вие сте така никакви; Видяхте ужас, и се уплашихте.<br />6:22. Рекох ли аз: Донесете ми? Или: Дайте ми подарък от имота си?<br />6:23. Или: Отървете ме от ръката на неприятеля? Или: Откупете ме от ръката на насилниците?<br />6:24. Научете ме, и аз ще млъкна; И покажете ми в що съм съгрешил.<br />6:25. Колко са силни справедливите думи! Но вашите доводи що изобличават?<br />6:26. Мислите ли да изобличите думи, Когато думите на човек окаян са като вятър?<br />6:27. Наистина вие бихте впримчили сирачето, Бихте копали яма на неприятеля си.<br />6:28. Сега, прочее, благоволете да ме погледнете, Защото ще стане явно пред вас ако аз лъжа<br />6:29. Повърнете се, моля; нека не става неправда; Да! повърнете се пак; касае се до правдивостта ми.<br />6:30. Има ли неправда в езика ми? Не може ли небцето ми да познае лошото?<br />

<br />- 7 -<br /><br />
7:1. Земният живот на човека не е ли воюване? И дните му не са ли като дните на наемник?<br />7:2. Като на слуга, който желае сянка, И както на наемник, който очаква заплатата си,<br />7:3. Така на мене се даде за притежание месеци на разочарование, И нощи на печал ми се определиха.<br />7:4. Когато си лягам, казвам: Кога ще стана? Но нощта се протака; И непрестанно се тласкам насам натам до зори.<br />7:5. Снагата ми е облечена с червеи и пръстени буци; кожата ми се пука и тлее.<br />7:6. Дните ми са по-бързи от совалката на тъкача, И чезнат без надежда.<br />7:7. Помни, че животът ми е дъх; И че окото ми няма да са върне да види добро.<br />7:8. Окото на оногова, който ме гледа, няма да ме види вече; Твоите очи ще бъдат върху мене, а, ето, не ще ме има.<br />7:9. Както облакът се разпръсва и изчезва, Така и слизащият в преизподнята* няма да възлезе пак;<br />7:10. Няма да се върне вече у дома си. И мястото му няма да го познае вече.<br />7:11. Затова аз няма да въздържа устата си; Ще говоря в утеснението на духа си; Ще плача в горестта на душата си.<br />7:12. Море ли съм аз, или морско чудовище, Та туряш над мене стража?<br />7:13. Когато си казвам: Леглото ми ще ме утеши, Постелката ми ще облекчи оплакването ми,<br />7:14. Тогава ме плашиш със сънища, И ме ужасяваш с видения;<br />7:15. Така, че душата ми предпочита удушване И смърт, а не тия мои кости.<br />7:16. Додея ми се; не ща да живея вечно; Оттегли се от мене, защото дните ми са суета.<br />7:17. Що е човек, та да го възвеличаваш, И да си наумяваш за него,<br />7:18. Да го посещаваш всяка заран, И да го изпитваш всяка минута?<br />7:19. До кога не ще отвърнеш погледа Си от мене, И не ще ме оставиш ни колкото плюнката си да погълна?<br />7:20. Ако съм съгрешил, що правя с това на Тебе, о Наблюдателю на човеците? Защо си ме поставил за Своя прицел, Така щото станах тегоба на себе си?<br />7:21. И защо не прощаваш престъплението ми, И не отнемеш беззаконието ми? Защото още сега ще спя в пръстта; И сутринта ще ме търсиш, а няма да ме има.<br />

<br />- 8 -<br /><br />
8:1. Тогава шуахецът Валдад в отговор каза:<br />8:2. До кога ще говориш така, И думите на устата ти ще бъдат като силен вятър?<br />8:3. Бог променя ли съда? Или Всемогъщият променя правдата?<br />8:4. Ако Му са съгрешили чадата ти, И Той ги е предал на последствията от* беззаконието им;<br />8:5. Ако би ти прилежно потърсил Бога, Ако би се помолил на Всемогъщия,<br />8:6. Тогава, ако беше ти чист и праведен, Непременно сега Той би се събудил да работи за тебе, И би направил да благоденствува праведното ти жилище;<br />8:7. И при все да е било малко началото ти, Пак сетнините ти биха се уголемили много.<br />8:8. Понеже, попитай, моля, предишните родове, И внимавай на изпитаното от бащите им;<br />8:9. (Защото ние сме вчерашни и не знаем нищо, Тъй като дните на земята са сянката);<br />8:10. Не щат ли те да те научат и да ти явят, И да произнесат думи от сърцата си?<br />8:11. Никне ли рогоза без тиня? Расте ли тръстиката без вода?<br />8:12. Догде е зелена и неокосена Изсъхва преди всяка друга трева.<br />8:13. Така са пътищата на всички, които забравят Бога; И надеждата на нечестивия ще загине.<br />8:14. Надеждата му ще се пресече; Упованието му е паяжина.<br />8:15. Той ще се опре на къщата си, но тя не ще устои; Ще се хване за нея, но не ще утрае.<br />8:16. Той зеленее пред слънцето, И клончетата му се простират в градината му;<br />8:17. Корените му се сплитат в грамадата камъни; Той гледа на камъните като дом;<br />8:18. Но пак, ако го изтръгне някой от мястото му, Тогава мястото ще се отрече от него, казвайки: Не съм те видял.<br />8:19. Ето, това е радостта на пътя му! И от пръстта други ще поникнат.<br />8:20. Ето, Бог няма да отхвърли непорочния, Нито ще подири ръката на злотворците.<br />8:21. Все пак ще напълни устата ти със смях И устните ти с възклицание.<br />8:22. Ония, които те мразят, ще се облекат със срам; И шатърът на нечестивите няма вече да съществува.<br />

<br />- 9 -<br /><br />
9:1. А Иов в отговор рече:<br />9:2. Наистина зная, че това е така, Но как ще се оправдае човек пред Бога?<br />9:3. Ако поиска да се съди с Него, Не може да му отговори за едно от хиляда.<br />9:4. Мъдро сърце и мощна сила има Бог; Кой, като е упорствувал против Него, е благоденствувал?<br />9:5. Той премества планините и те не усещат Когато ги е превърнал в гнева Си.<br />9:6. Той поклаща земята от мястото й, Тъй щото и стълбовете й треперят.<br />9:7. Той заповядва на слънцето, и не изгрява; И туря под печат звездите.<br />9:8. Той сам простира небесата, И стъпва на морските вълни.<br />9:9. Той прави съзвездията - Мечката, Ориона и Плеядите, И скритите пространства* на юг.<br />9:10. Той прави велики и неизследими дела. И безбройни чудеса.<br />9:11. Ето, минава край мене, и не Го виждам; Преминава и не Го съглеждам;<br />9:12. Ако грабна плячка, кой ще Му забрани? Кой ще Му рече: Що правиш?<br />9:13. Ако Бог не оттегли гнева Си, Горделивите помощници се повалят под Него!<br />9:14. Колко по-малко бих могъл аз да Му отговоря И да избера думите си, за да разисквам с Него!<br />9:15. Комуто, и праведен ако бях, не можех отговори, Но щях да повярвам, че е послушал гласа ми.<br />9:16. Ако извиках, и ми отговореше, Не щях да повярвам, че е послушал гласа ми.<br />9:17. Защото ме смазва с вихрушка, И умножава раните ми без причина.<br />9:18. Не ме оставя да си отдъхна, Но ме насища с горчивини.<br />9:19. Ако е дума за силата на мощните; Ето ме! Би казал Той; И ако за съд, би казал: Кой ще Ми определи време да съдя?<br />9:20. Даже ако бях праведен, осъдили ме биха собствените ми уста; Ако бях непорочен, Той би ме показал опърничав.<br />9:21. Макар да бях непорочен, не бих зачитал себе си, Презрял бих живота си.<br />9:22. Все едно е; затова казвам: Той погубва и непорочния и нечестивия,<br />9:23. Ако бичът Му убива внезапно, Той се смее при изпитанията на невинните.<br />9:24. Земята е предадена в ръцете на нечестивите; Той покрива лицата на съдиите; Ако не, тогава кой е, който прави това?<br />9:25. А моите дни са по-бързи от бързоходец; Бягат без да видят добро;<br />9:26. Преминаха като леки кораби, Като орел, който се спуща върху лова.<br />9:27. Ако река: Ще забравя оплакването си, Ще оставя желанието си, и ще се утеша.<br />9:28. В ужас съм от всичките си скърби Зная, че Ти няма да ме имаш за невинен;<br />9:29. Нечестив ще се считам; Защо, прочее, да се трудя напразно?<br />9:30. Ако се умия със снежна вода, И очистя със сапун ръцете си,<br />9:31. Ти пак ще ме хвърлиш в тинята, Така щото и самите ми дрехи ще се гнусят от мене.<br />9:32. Защото Той не е човек, както съм аз, та да Му отговоря И да дойдем заедно на съд.<br />9:33. Няма посредник помежду ни, Който да тури ръката си върху двама ни,<br />9:34. Нека оттегли от мене тоягата Си, И ужасът Му да не ме уплашва.<br />9:35. Тогава ще говоря, и няма да се боя от Него; Защото в себе си не съм така уплашен.<br />

<br />- 10 -<br /><br />
10:1. Душата ми се отегчи от живота ми; За това, ще се предам на оплакването си, Ще говоря в горестта на душата си.<br />10:2. Ще река Богу: Недей ме осъжда; Покажи ми защо ми ставаш противен.<br />10:3. Добре ли Ти е да оскърбяваш, И да презираш делото на ръцете Си, А да осветляваш съвещаното от нечестивите?<br />10:4. Телесни ли очи имаш? Или гледаш както гледа човек?<br />10:5. Твоите дни като дните на човека ли са, Или годините Ти като човешки дни,<br />10:6. Та претърсваш беззаконието ми И издирваш греха ми,<br />10:7. При все че знаеш, че не съм нечестив, И че никой не може да ме избавя от ръката Ти?<br />10:8. Твоите ръце ме създадоха и усъвършенствуваха Кръгло в едно; а пак съсипваш ли ме?<br />10:9. Помни, моля, че като глина си ме създал; И в пръст ли ще ме възвърнеш?<br />10:10. Не си ли ме излял като мляко? Не си ли ме съсирил като сирене?<br />10:11. С кожа и мускули си ме облякъл, И с кости и жили си ме оплел;<br />10:12. Живот и благоволение си ми подарил, И провидението Ти е запазило духа ми.<br />10:13. Но при все туй, това си криел в сърцето Си; Зная, че това е било в ума Ти;<br />10:14. Ако съгреша, наблюдаваш ме, И от беззаконието ми няма да ме считаш невинен,<br />10:15. Ако съм нечестив, горко ми! И ако съм праведен, пак няма да дигна главата си. Пълен съм с позор; но гледай Ти скръбта ми,<br />10:16. Защото расте. Гониш ме като лъв, И повтаряш да се показваш страшен против мене.<br />10:17. Повтаряш да издигаш против мене свидетелите Си,* И увеличаваш гнева Си върху мене; Едно подир друго войнства ме нападат.<br />10:18. Защо прочее ме извади Ти из утробата? Иначе, бих издъхнал без да ме е виждало око;<br />10:19. Бих бил като че не съм бил; От утробата бих бил отнесен в гроба.<br />10:20. Дните ми не са ли малко? Престани, прочее, И остави ме да си отдъхна малко<br />10:21. Преди да отида отдето няма да се върна, В тъмната земя и в смъртната сянка, -<br />10:22. Земя, мрачна като самата тъмнина, Земя на мрачна сянка и без никакъв ред, Дето виделото е като тъмнина.<br />

<br />- 11 -<br /><br />
11:1. Тогава нааматецът Софар, в отговор рече: -<br />11:2. Не трябва ли да се отговори на многото думи? Бива ли да се оправдае словоохотлив човек?<br />11:3. Твоите самохвалства ще запушат ли хорските уста? И когато ти се присмиваш, тебе никой да не засрами ли?<br />11:4. Защото ти казваш: Това, което говоря, е право, И аз съм чист пред Твоите очи.<br />11:5. Но дано проговореше Бог, И да отвореше устните Си против тебе.<br />11:6. И да ти явеше тайните на мъдростта, Че тя е двояка в проницателността си, Знай, прочее, че Бог изисква от тебе по-малко, отколкото заслужава беззаконието ти.<br />11:7. Можеш ли да изброиш Божиите дълбочини? Можеш ли да издириш Всемогъщия напълно?<br />11:8. Тия тайни са високи до небето; що можеш да сториш? По-дълбоки са от преизподнята; що можеш да узнаеш?<br />11:9. Мярката им е по-дълга от земята И по-широка от морето.<br />11:10. Ако мине Той та улови и събере съд, То кой може да Му забрани?<br />11:11. Защото Той знае суетните човеци, Той вижда и нечестието, без да Му е нужно да внимава в него.<br />11:12. Но суетният човек е лишен от разум; Дори, човек се ражда като диво оселче.<br />11:13. Ако управиш ти сърцето си, И простреш ръцете си към Него,<br />11:14. Ако има беззаконие в ръцете ти, отстрани го, И не оставяй да обитава нечестие в шатрите ти.<br />11:15. Тогава само ще издигнеш лицето си без петно, Да! утвърден ще бъдеш, и няма да се боиш;<br />11:16. Защото ще забравиш скръбта си; Ще си я спомняш като води, които са оттекли.<br />11:17. Твоето пребивание ще бъде по-светло от пладне; И тъмнина ако си, пак ще станеш като зора.<br />11:18. Ще бъдеш в увереност, защото има надежда; Да! Ще се озърнеш наоколо, и ще си легнеш безопасно.<br />11:19. Ще легнеш, и не ще има кой да те плаши; Дори мнозина ще търсят твоето благоволение.<br />11:20. А очите на нечестивите ще изтекат; Прибежище не ще има за тях;<br />11:21. И надеждата им ще бъде, че ще издъхват.<br />

<br />- 12 -<br /><br />
12:1. Тогава Иов в отговор рече: -<br />12:2. Наистина само вие сте люде, И с вас ще умре мъдростта!<br />12:3. Но и аз имам разум както и вие; Не съм по-долен от вас; И такива работи, кой ги не знае?<br />12:4. Станах за поругание на ближния си, Човек, който призовавах Бога, и Той му отговаряше, - Праведният, непорочният човек стана за поругание!<br />12:5. Тоя, чиито нозе са близо до подхлъзване, Е като презрян светилник в мисълта на благополучния.<br />12:6. Шатрите на разбойниците са в благоденствие, И тия, които разгневяват Бога, са в безопасност; Бог докарва изобилие в ръцете им.<br />12:7. Но попитай сега животните, и те ще те научат, И въздушните птици, и те ще ти кажат;<br />12:8. Или говори на земята, и тя ще те научи, И морските риби ще ти изявят.<br />12:9. От всички тия кой не разбира, Че ръката на Господа е сторила това? -<br />12:10. В Чиято ръка е душата на всичко живо, И дишането на цялото човечество.<br />12:11. Ухото не изпитва ли думите Както небцето вкусва ястието си?<br />12:12. Мъдростта е у белокосите, казвате вие, И разумът в дългия живот.<br />12:13. А у Бога е мъдростта и силата; Той има разсъждение и разум.<br />12:14. Ето, Той събаря, и не съгражда вече; Затваря човека, и не му се отваря.<br />12:15. Ето, задържа водите, и пресъхват; Пуща ги пак, и изравят земята.<br />12:16. У Него е силата и мъдростта; Негов е измаменият и измамникът.<br />12:17. Закарва съветниците ограбени, И прави съдиите глупави.<br />12:18. Разпасва пояса на царете, И опасва кръста им с въже.<br />12:19. Закарва първенците ограбени, И поваля силните.<br />12:20. Отнема думата от ползуващите се с доверие, И взема ума на старейшините.<br />12:21. Излива презрение върху князете, И ослабва силата* на яките.<br />12:22. Открива дълбоки работи из тъмнината, И изважда на видело мрачната сянка.<br />12:23. Умножава народите, и погубва ги, Разширява народите, и стеснява ги.<br />12:24. Отнема бодростта на началниците на земните жители, И прави ги да се скитат по непроходна пустиня;<br />12:25. Пипат в тъмнината без виделина, И прави ги да залитат като пиян.<br />

<br />- 13 -<br /><br />
13:1. Ето, моето око е видяло всичко това, Ухото ми е чуло и го е разбрало.<br />13:2. Което знаете вие, това зная и аз; Не съм по-долен от вас.<br />13:3. Но аз бих говорил на Всемогъщия, И желая да разисквам с Бога;<br />13:4. Защото вие сте измислители на лъжа; Всинца сте безполезни лекари.<br />13:5. Дано млъкнехте съвсем! И това щеше да ви бъде за мъдрост.<br />13:6. Слушайте сега доводите ми, И дайте внимание в жалбата на устните ми.<br />13:7. Заради Бога несправедливо ли ще говорите? Заради Него измама ли ще изкажете?<br />13:8. Заради Него пристрастие ли ще покажете? Заради Бога ще се съдите ли?<br />13:9. Добро ли е да ви изпита Той? Или ще можете да Го излъжете, както лъжат човека?<br />13:10. Той непременно ще ви изобличи, Ако тайно показвате пристрастие.<br />13:11. Величието Му не ще ли ви уплаши? И ужасът Му не ще ли да ви нападне?<br />13:12. Вашите паметни думи стават пред Него поговорки от пепел; Защитата ви става укрепление от кал.<br />13:13. Млъкнете! оставете ме и аз да говоря; И нека дойде върху мене каквото ще.<br />13:14. Каквото и да стане, ще взема месата си в зъбите си, И ще туря живота в шепата си.<br />13:15. Ако и да ме убие Той, аз ще Го чакам; Но пак ще защитя пътищата си пред Него.<br />13:16. Даже това ще ми бъде спасение, Че нечестив човек няма да дойде пред Него.<br />13:17. Послушайте внимателно думата ми; И изявлението ми нека бъде в ушите ви.<br />13:18. Ето сега, аз съм наредил делото си; Зная, че ще се оправдая.<br />13:19. Кой е оня, който ще се съди с мене? Защото, ако млъкна, сега ще издъхна.<br />13:20. Само две неща не ми направяй, Тогава не ще се скрия от лицето Ти, -<br />13:21. Не отказвай да оттеглиш ръката Си от мене, И нека ме не уплаши ужасът Ти.<br />13:22. Тогава Ти повикай, и аз ще Ти отговоря; Или аз да говоря, и ти ми отговори.<br />13:23. Колко са беззаконията ми и греховете ми? Яви ми престъплението ми и греха ми.<br />13:24. Защо криеш лицето Си, И ме считаш за Свой неприятел?<br />13:25. Ще изморяваш ли лист отвяван? И ще гониш ли суха плява?<br />13:26. Защо пишеш горести против мене, И ме правиш да наследявам беззаконията на младостта си,<br />13:27. И туряш нозете ми в клада, И наблюдаваш всичките ми пътища, Забелязваш дирите на нозете ми? -<br />13:28. При все, че аз като гнила вещ тлея, Като дреха от молец изядена.<br />

<br />- 14 -<br /><br />14:1. Човекът, роден от жена е кратковременен И пълен със смущение.<br />14:2. Цъфти като цвят, и се покосява; Бяга като сянка, и не се държи.<br />14:3. И върху такъв ли отваряш очите Си, И ме караш на съд с Тебе?<br />14:4. Кой може да извади чисто от нечисто? Никой.<br />14:5. Тъй като дните му са определени, И числото на месеците му е у Тебе, И Ти си поставил границите му, които не може да премине,<br />14:6. Отвърни погледа Си от него, за да си почине, Догде като наемник доизкара деня си.<br />14:7. Защото за дървото има надежда, Че, ако се отсече, пак ще поникне, И че издънката му няма да изчезне,<br />14:8. Даже ако коренът му остарее в земята, И ако пънът му умре в пръстта;<br />14:9. Понеже от дъха на водата ще поникне, И ще покара клончета като новопосадено.<br />14:10. Но човек умира и прехожда; Да! Човек издъхва, и де го?<br />14:11. Както водите чезнат из морето, И реката престава и пресъхва,<br />14:12. Така човек ляга, и не става вече; Докато небесата не преминат, те няма да се събудят, И няма да станат от съня си.<br />14:13. О, дано ме скриеше Ти в преизподнята, Да ме покриеше, догде премине гневът Ти, Да ми определеше срок, и тогава да би ме спомнил!<br />14:14. Ако умре човек, ще оживее ли? През всичките дни на воюването си ще чакам, Докато дойде промяната ми.<br />14:15. Ще повикнеш, и аз ще Ти се отзова; Ще пожелаеш делото на ръцете Си.<br />14:16. А сега броиш стъпките ми; Не наблюдаваш ли греховете ми?<br />14:17. Престъплението ми е запечатано в мешец, И зашиваш беззаконието ми.<br />14:18. Наистина както и планината като пада унищожава се, И скалата се премества от мястото си;<br />14:19. Както водите изтриват камъните; И наводненията им завличат пръстта от земята; Така Ти погубваш надеждата на човека.<br />14:20. Надделяваш всякога над него, и той прехожда; Изменяваш лицето му, и го отпращаш.<br />14:21. Синовете му достигат до почитание, а той не знае; И биват свалени, а той не забелязва това за тях;<br />14:22. Знае само, че снагата му е за него в болки, И душата му е за него в жалеене.<br />

<br />- 15 -<br /><br />
15:1. Тогава теманецът Елифад в отговор рече:<br />15:2. Мъдър човек с вятърничаво ли знание отговаря, И с източен вятър ли пълни корема си?<br />15:3. С празни думи ли се препира И с безполезни речи?<br />15:4. Наистина ти унищожаваш страха от Бога, И намаляваш моленето пред Него.<br />15:5. Защото беззаконието ти поучава устата ти, И си избрал езика на лукавите.<br />15:6. Твоите уста те осъждат, а не аз; Твоите устни свидетелствуват против тебе.<br />15:7. Ти ли си първородният човек? Или създаден ли си преди хълмите?<br />15:8. Чул ли си ти Божиите тайни намерения? Или си заключил в себе си мъдростта?<br />15:9. Що знаеш ти, което ние не знаем? Що разбираш ти, което няма у нас?<br />15:10. Има и между нас и белокоси и престарели, По-напреднали на възраст и от баща ти.<br />15:11. Божиите утешения и меките Му към тебе думи Малко нещо ли са за тебе?<br />15:12. Какво те блазни сърцето ти, И на какво смигат очите ти,<br />15:13. Та обръщаш духа си против Бога, И изпущаш такива думи из устата си?<br />15:14. Що е човек та да е чист, И роденият от жена та да е праведен?<br />15:15. Ето, на светите Си ангели Той не се доверява, И небесата не са чисти в очите Му;<br />15:16. Колко повече е гнусен и непотребен човек, Който пие неправда, като вода!<br />15:17. Аз ще ти кажа, послушай ме; И това, което съм видял, ще ти изявя,<br />15:18. (Което мъдрите не скриха, но възвестиха, Както бяха чули от бащите си;<br />15:19. На които биде дадена земята, и само на тях, И чужденец не замина между тях;)<br />15:20. Нечестивият се мъчи през всичките си дни; И преброени години са запазени за мъчителя.<br />15:21. Ужасни гласове има в ушите му, Че като е в спокойствие ще го нападне изтребителят;<br />15:22. Не вярва, че ще се върне от тъмнината; И той е очакван от ножа;<br />15:23. Скита се да търси хляб, казвайки: Где е? Знае, че денят на тъмнината е готов до ръката му;<br />15:24. Скръб и тъга го плашат, Като цар приготвен за бой му надвиват.<br />15:25. Понеже той простря ръката си против Бога, И възгордя се против Всемогъщия,<br />15:26. Спусна се на Него с корав врат, С дебелите изпъкналости на щитовете си.<br />15:27. Понеже покри лицето си с тлъстината си, И, затлъсти кръста си,<br />15:28. Той се засели в разорени градове, В къщи необитаеми, Готови да станат на купове.<br />15:29. Няма да се обогати, и имотът му няма да трае, Нито ще се навеждат до земята произведенията им.<br />15:30. Няма да се отърве от тъмнината; Пламък ще изсуши младоците му; И от дишането на Божиите уста ще бъде завлечен.<br />15:31. Нека не се доверява на суетата, самоизмамен; Защото суета ще бъде заплатата му.<br />15:32. Преди времето си ще се изплати, И клонът му няма да раззеленее,<br />15:33. Ще изрони неузрялото си грозде като лозата, И ще хвърли цвета си като маслината.<br />15:34. Защото дружината на нечестивите ще запустее; И огън ще пояде шатрите на подкупничеството.<br />15:35. Зачват зло, и раждат беззаконие, И сърцето им подготвя измама.<br />

<br />- 16 -<br /><br />
16:1. Тогава Иов в отговор рече:<br />16:2. Много такива неща съм слушал; Окаяни утешители сте всички.<br />16:3. Свършват ли се празните думи? Или що ти дава смелост, та отговаряш?<br />16:4. И аз можех да говоря като вас; Ако беше вашата душа на мястото на моята душа, Можех да натрупам думи против вас И да клатя глава против вас.<br />16:5. Но аз бих ви подкрепил с устата си, И утехата си от устните ми би олекчила скръбта ви.<br />16:6. Ако говоря, болката ми не олеква; И ако мълча, до колко съм по-на покой?<br />16:7. Но сега Той ме много умори; Ти запусти цялото ми семейство.<br />16:8. Набръчкал си ме в свидетелство против мене; И мършавостта ми се издига срещу мене И заявява в лицето ми.<br />16:9. Разкъсва ме в гнева Си, и ме мрази; Скърца със зъбите Си против мене; Неприятелят ми остри очите си върху мене.<br />16:10. Зяпат против мене с устата си, Удрят ме по челюстта с хулене, Трупат се всички против мене.<br />16:11. Бог ме предаде на неправедния, И ме хвърли в ръцете на нечестивите.<br />16:12. Бях в охолност, но Той ме разкъса, Дори хвана ме за врата и строши ме, И постави ме за Своя прицел.<br />16:13. Стрелците Му ме обиколиха; Пронизва бъбреците ми, и не щади; Излива жлъчката ми на земята.<br />16:14. Съсипва ме с удар върху удар; Спуска се върху мене като исполин.<br />16:15. Вретище съших върху кожата си, И окалях рога си в пръстта.<br />16:16. Лицето ми подпухна от плач, И мрачна сянка има върху клепачите ми,<br />16:17. Ако и да няма неправда в ръцете ми, И да е чиста молитвата ми.<br />16:18. О земле, не покривай кръвта ми! И за вика ми да няма място за почивка.<br />16:19. Ето и сега, свидетелят ми е на небеса, И свидетелството ми във височините.<br />16:20. Моите приятели ми се присмиват; Но окото ми рони сълзи към Бога,<br />16:21. Дано Той сам защити човека пред Бога. И човешкия син пред ближния му!<br />16:22. Защото като се изминат малко години Аз ще отида на път, отгдето няма да се върна.<br />

<br />- 17 -<br /><br />
17:1. Духът ми чезне, дните ми гаснат, мене вече гробът чака.<br />17:2. Сигурно ми се присмиват; И окото ми трябва постоянно да гледа огорченията им!<br />17:3. Дай, моля, поръчителство; стани ми поръчител при Себе Си; Кой друг би дал ръка на мене?<br />17:4. Защото си скрил сърцето им от разум; Затова няма да ги възвисиш.<br />17:5. Който заради плячка предава приятели - Очите на чадата му ще изтекат.<br />17:6. Той ме е поставил и поговорка на людете; И укор станах аз пред тях.<br />17:7. Помрачиха очите ми от скръб, И всичките ми телесни части станаха като сянка.<br />17:8. Правдивите ще се почудят на това, И невинният ще се повдигне против нечестивия.<br />17:9. А праведният ще се държи в пътя си, И който има чисти ръце ще увеличава силата си.<br />17:10. А вие всички, моля, пак дойдете; Обаче не ще мога намери между вас един разумен.<br />17:11. Дните ми преминаха; Намеренията ми и желанията на сърцето ми се пресякоха.<br />17:12. Нощта скоро ще замести деня; Виделото е близо до тъмнината,<br />17:13. Ако очаквам преизподнята за мое жилище, Ако съм постлал постелката си в тъмнината,<br />17:14. Ако съм викнал към тлението, Баща ми си ти, - Към червеите: Майка и сестра ми сте,<br />17:15. То где е сега надеждата ми? Да! кой ще види надеждата ми?<br />17:16. При вратите на преизподнята ще слезе тя, Когато едновременно ще има покой в пръстта.<br />

<br />- 18 -<br /><br />
18:1. Тогава шуахецът Валдад в отговор рече:<br />18:2. До кога още ще ловите думи? Първо разбирайте, и после ще говорим.<br />18:3. Защо сме считани като скотове, И станахме никакви пред вас?<br />18:4. О ти, който разкъсваш душата си в гнева си, За тебе ли ще бъде напусната земята, И скалите ще се преместят от мястото си?<br />18:5. Наистина светлината на нечестивия ще угасне, И пламъкът на огъня му няма да свети.<br />18:6. Светлината ще бъде мрак в шатъра му, И светилникът при него ще изгасне,<br />18:7. Силното му стъпване ще се стесни. И собствените му намерения ще го повалят.<br />18:8. Защото със своите си нозе той се хвърля в мрежа, И ходи върху примки.<br />18:9. Клопка ще го улови за петата, Примка ще го хване.<br />18:10. Въжето му е скрито в земята, И примката на пътя му.<br />18:11. Ужаси ще го плашат отвред, И ще го гонят в петите.<br />18:12. Силата му ще чезне от глад, И бедствие ще бъде готово до хълбока му.<br />18:13. Първородният на смъртта ще пояде членовете на тялото му. Да! ще пояде членовете му.<br />18:14. Той ще бъде изкоренен от шатъра си, в който уповава, И ще бъде закаран при царя на ужасите.<br />18:15. В шатъра му ще се засели това, което не е негово; Сяра ще се разпръсне върху жилището му.<br />18:16. Отдолу корените му ще изсъхнат, И отгоре клоните му ще се отсекат.<br />18:17. Споменът му ще се изличи от земята, И името му не ще го има вече по улиците.<br />18:18. Ще бъде изпъден от светлото в тъмното, И ще бъде изгонен от света.<br />18:19. Не ще има ни син, ни внук между людете си, Нито остатък в жилищата си.<br />18:20. Идните поколения ще се смаят за деня му, Както и предишните се ужасиха.<br />18:21. Наистина такива са жилищата на нечестивия, И това е мястото на онзи, който не познава Бога.<br />

<br />- 19 -<br /><br />
19:1. Тогава Иов в отговор рече:<br />19:2. До кога ще оскърбявате душата ми, И ще ме съкрушавате с думи?<br />19:3. Десет пъти вече стана ме укорявате, Но пак не ви е срам, че ми смайвате главата.<br />19:4. Даже ако наистина съм съгрешил, Грешката ми остава с мене.<br />19:5. Ако непременно искате да се големеете над мене И да хвърляте против мене укора ми,<br />19:6. Знайте сега, че Бог ме повали И ме обиколи с мрежата Си.<br />19:7. Ето, викам: Неправда! Но няма кой да ме чуе; Издавам вик за помощ, но няма съд.<br />19:8. Той е преградил пътя ми, та не мога да премина, И турил е тъмнина в пътеките ми,<br />19:9. Съблякъл ме е от славата ми, И отнел е венеца от главата ми.<br />19:10. Съкрушил ме е отвсякъде, и аз отивам; И изкоренил е надеждата ми като дърво.<br />19:11. Запалил е тоже против мене гнева Си, И счита ме като един от враговете Си.<br />19:12. Полковете Му настъпват заедно, Та заздравяват пътя си против мене, И разполагат се в стан около шатъра ми.<br />19:13. Отдалечил е от мене братята ми; И ония, които ме познаваха, станаха съвсем чужди за мене.<br />19:14. Оставиха ме ближните ми, И забравиха ме познайниците ми.<br />19:15. Ония, които живеят в дома ми, И слугините ми считат ме като чужд; Странен станах в очите им.<br />19:16. Викам слугата си, и не отговаря, При все че с устата си му се моля.<br />19:17. Дъхът ми е отвратителен на жена ми, И дъхът ми на чадата на чреслата ми.<br />19:18. И самите малки деца ме презират; Когато ставам говорят против мене.<br />19:19. Всичките ми по-близки приятели се погнусяват от мене; И ония, които възлюбих, обърнаха се против мене.<br />19:20. Костите ми залепват за кожата ми и за месата ми; И отървах се само с кожата на зъбите си.<br />19:21. Смилете се за мене, смилете се за мене, вие приятели мои! Защото ръката Божия се допря до мене.<br />19:22. Защо ме гоните като че ли сте Бог, И не се насищате от плътта ми?<br />19:23. О, да можеха да се напишат думите ми! Да се начертаеха на книга!<br />19:24. Да се издълбаеха на скала за всегда С желязна писалка и олово!<br />19:25. Защото зная, че е жив Изкупителят ми, И че в последно време ще застане на земята;<br />19:26. И, като изтлее след кожата ми това тяло, Пак вън от плътта си ще видя Бога:<br />19:27. Когото сам аз ще видя, И очите ми ще гледат, и то не като чужденец, За тая гледка дробовете ми се топят дълбоко в мене.<br />19:28. Ако кажете, Как ще го гоним, Тъй като причината на това страдание се намира в самия него!<br />19:29. Тогава бойте се от меча; Защото гневни са наказанията, нанесени от меча, За да познаете, че има съд.<br />

<br />- 20 -<br /><br />
20:1. Тогава нааматецът Софар в отговор рече:<br />20:2. Понеже ме карат мислите ми да отговоря, Затова бързам.<br />20:3. Чух укорително изобличение против мене; И духът на разума ме кара да отговоря.<br />20:4. Не знаеш ли това от старо време, От когато е поставен човек на земята,<br />20:5. Че тържеството на нечестивите е кратковременно, И радостта на безбожния е минутна?<br />20:6. Макар величието му да се издигне до небето, И главата му да стигне до облаците.<br />20:7. Пак той ще се изрине за винаги, както нечистотиите му; Ония, които са го гледали, ще кажат, Где е той?<br />20:8. Като сън ще отлети и няма да се намери, И като нощно видение ще изчезне.<br />20:9. Окото, което го е гледало, не ще го гледа вече; И мястото му няма да го види вече.<br />20:10. Чадата му ще потърсят благоволението на сиромасите; И ръцете му ще повърнат имота им.<br />20:11. Костите му са пълни със съгрешенията на младостта му; И те ще лежат с него в пръстта.<br />20:12. Ако и да е сладко злото в устата му, Та го крие под езика си.<br />20:13. Ако и да го жали и не го оставя, Но все още го държи вътре в устата си,<br />20:14. Пак храната му ще се измени в червата му, На жлъчка аспидна ще се обърне във вътрешностите му.<br />20:15. Погълнал е богатство, но ще го повърне; Бог ще го изтръгне из корема му.<br />20:16. Отрова аспидна ще суче; Език ехиднин ще го умъртви.<br />20:17. Няма вече да гледа потоците, Реките, които текат с мед и масло.<br />20:18. Това, за което се трудим, ще го възвърне, И няма да се наслаждава на него*; Съразмерно с имота, който е придобил, Той няма да се радва,<br />20:19. Защото е угнетил сиромасите и ги е оставил; Заграбил е къща, която не бе построил.<br />20:20. Понеже не е знаел насита на лакомството си, Няма да запази нищо от това, което му е най-мило;<br />20:21. Понеже не остана нищо, което не изпояде, Затова благоденствието му няма да трае.<br />20:22. Когато е в пълно изобилие, ще го сполети оскъдност; Ръката на всеки окаяник ще го нападне.<br />20:23. Когато се кани да напълни корема си, Бог ще хвърли върху него яростния Си гняв, И ще го навали върху него, когато още яде.<br />20:24. Когато бяга от желязното оръжие, Стрелата на медния лък ще го прониже.<br />20:25. Той я изтръгва, и тя излиза из тялото му, Да! лъскавият й връх излиза из жлъчката му; Ужаси го обземат.<br />20:26. Всякаква тъмнина е запазена за съкровищата му; Огън нераздухван от човек ще го пояде; На тия, които останат в шатъра му, зле ще им бъде.<br />20:27. Небето ще открие беззаконието му, И земята ще се повдигне против него.<br />20:28. Богатството на дома му ще изчезне, В деня на Божия гняв ще се разпилее.<br />20:29. Това е от Бога делът на нечестивия, И определеното му от Бога наследство.<br />

<br />- 21 -<br /><br />
21:1. Тогава Иов в отговор рече:<br />21:2. Слушайте внимателно говоренето ми, И с това ме утешавайте.<br />21:3. Потърпете ме, и аз ще говоря; А след като изговоря, присмивайте се.<br />21:4. За човека ли се оплаквам аз? А как да се не утесни духът ми?<br />21:5. Погледнете на мене, и почудете се, И турете ръка на устата си.<br />21:6. Само да си наумя тия въпроси ужасявам се, И трепет обзема снагата ми.<br />21:7. Защо живеят нечестивите, Остаряват; даже стават и много силни.<br />21:8. Чадата им се утвърждават заедно с тях пред лицето им, И внуците им пред очите им.<br />21:9. Домовете им са свободни от страх; И Божията тояга не е върху тях.<br />21:10. Говедата им се гонят и не напразно; Юницата им се тели, и не помята.<br />21:11. Пущат чадата си като овце; И децата им скачат.<br />21:12. Пеят при музиката на тъпанчето и арфата, И веселят се при звука на свирката.<br />21:13. Прекарват дните си в благополучие; И в една минута слизат в гроба.<br />21:14. Все пак казват Богу: Оттегли се от нас, Защото не искаме да знаем пътищата Ти.<br />21:15. Що е Всемогъщият, та да Му служим? И какво се ползваме, като Го призоваваме?<br />21:16. Ето, щастието им не е в тяхна ръка; Далеч да бъде от мене мъдруването на нечестивите!<br />21:17. Колко често изгасва светилникът на нечестивите, И дохожда бедствието им върху тях! Бог им разпределя болезни в гнева Си.<br />21:18. Те са като плява пред вятъра, И като прах от плява, който вихрушката отвява.<br />21:19. Думате, Бог пази наказанието на тяхното беззаконие за чадата им. По-добре нека въздаде на сами тях, за да го усещат;<br />21:20. Собствените им очи нека видят гибелта им, И сами те нека пият от гнева на Всемогъщия.<br />21:21. Защото какво наслаждение от дома си има нечестивият след себе си, Когато се преполови числото на месеците му?<br />21:22. Ще научи ли някой Бога на знание, Тъй като Той съди високите?<br />21:23. Един умира в пълно благополучие, Като е във всичко охолен и спокоен;<br />21:24. Ребрата му са покрити с тлъстина, И костите му са напоени с мозък.<br />21:25. А друг умира в душевна горест, Като никога не е ял с весело сърце.<br />21:26. Заедно лежат в пръстта, И червеи ги покриват.<br />21:27. Ето, зная мислите ви И хитруванията ви за съсипването ми.<br />21:28. Защото думате: Где е къщата на княза? И где е шатърът, гдето живееха нечестивите?<br />21:29. Не сте ли попитали минаващите през пътя? И не разбирате ли бележитите им примери, -<br />21:30. Че нечестивият се пази за ден на погибел, И че в ден на гняв ще бъде закаран?<br />21:31. Кой ще изяви пред лицето му неговия път? И кой ще му въздаде за онова, което е сторил?<br />21:32. Но и той ще бъде донесен в гроба, И ще пази над гробницата си.<br />21:33. Буците на долината ще му бъдат леки; И всеки човек ще отиде подир него, Както безбройни са отишли преди него,<br />21:34. Как, прочее, ми давате празни утешения, Тъй като в отговорите ви остава само лъжа?<br />

<br />- 22 -<br /><br />
22:1. Тогава теманецът Елифаз в отговор рече:<br />22:2. Може ли човек да бъде полезен Богу? Ако разумен може да бъде полезен на семе си.<br />22:3. Ако си ти праведен, Всемогъщият има ли за какво да се радва? Или ползува ли се Той, ако правиш пътищата си непорочни?<br />22:4. Поради твоя ли страх от Него Той те изобличава, И влиза в съд с тебе?<br />22:5. Нечестието ти не е ли голямо? И беззаконията ти не са ли безкрайни?<br />22:6. Защото без причина си взел залог от брата си. И си лишил голите от дрехите им,<br />22:7. Не си напоил с вода уморения, И си задържал хляб от гладния.<br />22:8. А който беше як, той придобиваше земята; И който беше почитан, той се заселваше в нея.<br />22:9. Вдовици си отпратил празни, И мишците на сирачетата си строшил.<br />22:10. За това примки те обикалят, И страх внезапен те ужасява,<br />22:11. Или тъмнина, та не виждаш, И множество води те покрива.<br />22:12. Бог не е ли на небесните висоти? Сега гледай височината на звездите, колко са на високо!<br />22:13. А ти казваш: Где ще знае Бог? През мрака ли може да съди?<br />22:14. Облаци Го покриват, та не вижда: И ходи по свода небесен,<br />22:15. Забележил ли си ти стария път, По който са ходили беззаконниците? -<br />22:16. Тия, които преждевременно бидоха грабнати, И чиято основа порой завлече,-<br />22:17. Които рекоха Богу: Отдалечи се от нас, И - какво може Всемогъщият да стори за нас?-<br />22:18. При все, че Той напълни с блага домовете им. Но далеч да бъде от мене мъдруването на нечестивите!<br />22:19. Праведните гледат и се радват; И невинните им се присмиват, като казват:<br />22:20. Не бяха ли погубени въстаналите против нас, И огън погълна останалите от тях?<br />22:21. Сприятели се сега с Него и бъди в мир; От това ще дойде добро за тебе.<br />22:22. Приеми, прочее, закона от устата Му, И съхрани думите Му в сърцето си.<br />22:23. Ако се върнеш към Всемогъщия, пак ще бъдеш утвърден; Отдалечи, прочее, беззаконието от шатрите си,<br />22:24. Хвърли* злото си в пръстта, И офирското злато между камъните на потоците;<br />22:25. И Всемогъщият ще ти бъде злато, И изобилие от сребро за тебе.<br />22:26. Защото тогава ще се веселиш във Всемогъщия, И ще въздигаш лицето си към Бога.<br />22:27. Ще Му се помолиш, и Той ще те послуша; И ще изпълни обреците Си.<br />22:28. И каквото решение направиш, ще ти бъде потвърдено; И светлина ще сияе по пътищата ти.<br />22:29. Когато те унижат, Тогава ще речеш: Има въздигане! И Той ще спаси онзи, който има смирен поглед.<br />22:30. Даже онзи, който не е невинен, ще избави; Да! с чистотата на твоите ръце ще бъде избавен.<br />

<br />- 23 -<br /><br />
23:1. А Иов в отговор рече:<br />23:2. И днес оплакването ми е горчиво; Ръката ми е по-тежка от въздишането ми.<br />23:3. Ах, да бих знаел где да Го намеря! Отишъл бих до престола Му,<br />23:4. Изложил бих делото си пред Него, И напълнил бих устата си с доводи,<br />23:5. Узнал бих думите, които Той би ми отговорил, И разбрал бих какво щеше да ми рече.<br />23:6. Щеше ли Той да се препира с мене с голямата Си сила? Не! щеше само да внимава в мен.<br />23:7. Тогава би станало явно, че един праведник разисква с Него; И така аз бих се освободил за винаги от Съдията си.<br />23:8. Обаче, ето, отивам напред, но няма Го, И назад, но не го виждам,<br />23:9. Наляво, гдето работи, но не мога да Го видя; Крие се надясно, и Го не виждам.<br />23:10. Знае, обаче, пътя ми; когато ме изпита, Ще изляза като злато.<br />23:11. Ногата ми се е държала здраво в Неговите стъпки; Опазил съм пътя Му без да се отклоня;<br />23:12. От заповедите на устните Му не съм се оттеглил назад; Съхранил съм думите на устата Му повече от нужната си храна.<br />23:13. Но Той е на един ум, и кой може да Го отвърне? И каквото желае душата Му, това прави.<br />23:14. Защото върши това, което е определено за мене; И много такива неща има у Него.<br />23:15. Затова, смущавам се в присъствието Му; Когато размишлявам треперя от Него.<br />23:16. Защото сам Бог е разслабил сърцето ми, И Всемогъщият ме е смутил;<br />23:17. Тъй като не по причина на тъмнината се отсичат думите ми Нито по причина на мрака, който покрива лицето ми.<br />

<br />- 24 -<br /><br />
24:1. Защо, ако времената не са открити от Всемогъщия, Ония които Го познават, не виждат дните Му за съд?<br />24:2. Едни преместят межди, Грабят стада и ги пасат;<br />24:3. Откарват осела на сирачетата; Вземат в залог говедото на вдовицата;<br />24:4. Изтласкват бедните от пътя; Сиромасите на земята се крият заедно от тях.<br />24:5. Ето, като диви осли в пустинята излизат по работата си, Подраняват да търсят храна; Пустинята из доставя храна за чадата им.<br />24:6. Жънат фуража в нивата, за да го ядат. И берат лозата на неправедника;<br />24:7. Цяла нощ лежат голи без дрехи, И нямат завивка в студа;<br />24:8. Измокрюват се от планинските дъждове, И прегръщат скалата, понеже нямат прибежище.<br />24:9. Други грабват сирачето от съседите, И вземат залог от сиромаха.<br />24:10. Голи, тия ходят крадешком без дреха, И гладни, носят сноповете;<br />24:11. Изтискват дървено масло в техните огради, Тъпчат линовете им, а остават жадни.<br />24:12. Умиращите охкат из града, И душата на ранените вика; Но пак това безумие Бог не гледа.<br />24:13. Дали са от противниците на виделината; Не знаят пътищата й, И не стоят в пътеките й,<br />24:14. Убиецът става в зори и убива сиромаха и нуждаещия се, А нощем е като крадец.<br />24:15. Така и окото на прелюбодееца очаква да се мръкне, Като казва: Око не ще ме види; И преличава лицето си.<br />24:16. В тъмнината пробиват къщи; Те се затварят през деня, Видело не познават.<br />24:17. Защото за всички тях зората е като мрачната сянка; Понеже познават ужасите на мрачната сянка.<br />24:18. Бърже се отдалечат по лицето на водата; Делът им е проклет на земята; Не се обръщат вече към пътя за лозята.<br />24:19. Както сушата и топлината поглъщат водата от снега, Така и преизподнята грешните.<br />24:20. Майчината утроба ще ги забрави; Червеят ще има сладко ястие в тях; Няма вече да се спомнят; И неправдата ще се строши като дърво.<br />24:21. Поглъщат неплодната, която ражда; И на вдовицата не правят добро,<br />24:22. Влачат и мощните със силата си; Те стават, и никой не е безопасен в живота си.<br />24:23. Бог им дава безопасност, и те се успокояват с нея, Но очите Му са върху пътищата им.<br />24:24. Въздигнаха се за малко, и, ето, че ги няма! Снишават се; и както всички други си отиват, И отсичат се като главите на класовете.<br />24:25. И сега, ако не е така, кой ще ме изкара лъжец, И ще обърне в нищо думите ми?<br />

<br />- 25 -<br /><br />
25:1. Тогава шуахецът Валдат в отговор рече: -<br />25:2. Господството и страховдъхновението принадлежат Нему; Прави мир във висините Си.<br />25:3. Имат ли брой войнствата Му? И върху кого не изгрява Неговата светлина?<br />25:4. И тъй, как може човек да е праведен пред Бога? Или как може да е чист роденият от жена?<br />25:5. Ето, и самата луна не е светла, И звездите не са чисти, пред Него,<br />25:6. Колко по-малко гадината човек, И червеят човешки син!<br />

<br />- 26 -<br /><br />
26:1. А Иов в отговор рече: -<br />26:2. Каква помощ си дал ти на немощния! Как си спасил безсилната мишца!<br />26:3. Как си съветвал оня, който няма милост! И какъв здрав разум си изсипал!<br />26:4. Към кого си отправил думи? И чий дух те е вдъхновявал*?<br />26:5. Пред него мъртвите треперят Под водите и обитателите им.<br />26:6. Преизподнята е гола пред Него, И Авадон+ няма покрив.<br />26:7. Простира севера върху празния простор; Окача земята на нищо.<br />26:8. Връзва водите в облаците Си; Но облак не се продира изпод тях.<br />26:9. Покрива лицето на престола Си, Като простира облака Си върху него.<br />26:10. Обиколил е водите с граница Дори до краищата на светлината и на тъмнината.<br />26:11. Небесните стълбове треперят И ужасяват се от смъмрянето Му.<br />26:12. Развълнува морето със силата Си; И с разума Си поразява Рахав§.<br />26:13. Чрез духа Си украсява небесата; Ръката Му пробожда бягащия змей**<br />26:14. Ето, тия са само краищата на пътищата Му; И колко малко шепнене ни дават да чуем за Него! А гърма на силата Му, кой може да разбере?<br />

<br />- 27 -<br /><br />
27:1. И Иов продължи беседата си като казваше:<br />27:2. В живота на Бога, Който е отнел правото ми, И на Всемогъщия, Който е огорчил душата ми,<br />27:3. Заклевам се, че през всичкото време, докато е дишането ми в мене, И Духът Божий в ноздрите ми,<br />27:4. Устните ми няма да изговорят неправда, Нито езикът ми ще продума измама.<br />27:5. да не даде Бог да ви оправдая! Докато изсъхна няма да отхвърля непорочността си от мене.<br />27:6. Правдата си ще държа, и не ще я оставя; Догдето съм жив сърцето ми няма да ме изобличи.<br />27:7. Неприятелят ми нека бъде като нечестивия, И който въстава против мене като беззаконния.<br />27:8. Защото каква е надеждата на нечестивия, Че ще спечели, когато изтръгне Бог душата му?<br />27:9. Ще послуша ли Бог вика му, Когато го сполети беда?<br />27:10. Ще се наслаждава ли във Всемогъщия? Ще призовава ли Бога във всяко време?<br />27:11. Ще ви науча това, което е в Божията ръка; Каквото има у Всемогъщия не ще да скрия.<br />27:12. Ето, вие всички сте видели това; Защо, прочее, ставате съвсем безполезни?<br />27:13. Делът на нечестивия от Бога, И наследството, което притеснителите Ще получат от Всемогъщия е това:<br />27:14. Ако се умножават чадата му, умножават се за меч; И внуците му не ще се наситят с хляб.<br />27:15. Останалите от него, смърт ще ги погребе, И вдовиците му няма да плачат.<br />27:16. Ако и да натрупа сребро много като пръст, И приготви дрехи изобилно като кал,<br />27:17. Може да приготви, но праведните не ще ги облекат, И невинните ще си разделят среброто.<br />27:18. Построява къщата си както молеца. И както пъдарят, който прави колиба.<br />27:19. Богат лъга, но няма да повтори. Веднъж отваря очите си и го няма;<br />27:20. Трепет го хваща като потоп; Буря го граби нощем;<br />27:21. Източният вятър го дига, и той отива; Той го изтръгва с мястото му.<br />27:22. Защото Бог ще хвърли върху него беди, и не ще го пожали; Той ще се старае да избяга от ръката Му.<br />27:23. Ще изпляскат с ръце против него, И ще му подсвиркват така, че ще бяга от мястото си.<br />

<br />- 28 -<br /><br />
28:1. Наистина има рудница за сребро, И място, гдето злато се плави.<br />28:2. Желязото се взема из земята, И медта се лее от камъка.<br />28:3. Човекът туря край на тъмнината, И издирва до най-далечните места, Камъните в тъмнината и в мрачната сянка.<br />28:4. Далеч то човешко жилище, гдето нозе не стъпват, Той си отваря рудница; Окачени далеч от човеците рудничарите се люлеят.<br />28:5. Колкото за земята, от нея произлиза хлябът? И под нея се разравя като че ли с огън.<br />28:6. Камъните и са място на сапфир, И златна пръст има в нея.<br />28:7. Хищна птица не знае тоя път И окото на сокол не го е видяло.<br />28:8. Горделивите зверове не са стъпвали по него; Лъв не е заминавал през него.<br />28:9. Човекът простира ръката си върху канарите, Превръща планините из корен.<br />28:10. Разсича проломи между скалите; И окото му открива всичко що е скъпоценно<br />28:11. И ограничава капането на водите; И скритото изважда на бял свят.<br />28:12. Но мъдростта, где ще се намери? И где е мястото на разума?<br />28:13. Човекът не познава цената й; И тя не се намира в земята на живите,<br />28:14. Бездната казва: Не е у мене. И морето казва:Не е у мене.<br />28:15. Не може да се придобие със злато; И сребро не може да се претегли в замяна с нея.<br />28:16. Не може да се оцени с офирско злато, Със скъпоценен оникс и сапфир.<br />28:17. Злато и кристал не могат се сравни с нея, Нито може да се размени с вещи от на-чисто злато.<br />28:18. Не ще се спомене корал или кристал за покупката й. Защото цената на мъдростта е по-висока от скъпоценните камъни.<br />28:19. Топаз етиопски не ще се сравни с нея; Не ще се оцени тя с чисто злато.<br />28:20. От, где прочее, дохожда мъдростта? И где е мястото на разума?-<br />28:21. Понеже е скрита от очите на всичките живи, И утаена от въздушните птици.<br />28:22. Гибелта и смъртта казват: С ушите си чухме слух за нея.<br />28:23. Бог разбира пътя й, И Той знае мястото й;<br />28:24. Понеже Той гледа до земните краища, И вижда под цялото небе,<br />28:25. За да претегля тежината на ветровете, И да измерва водите с мярка.<br />28:26. Когато направи закон за дъжда, И път за светкавицата на гръма,<br />28:27. Тогава Той я видя и изяви; Утвърди я, да! И я изследва;<br />28:28. И каза на човека: Ето, Страх от Господа, туй е мъдрост, И отдалечаване от злото, това е разум.<br />

<br />- 29 -<br /><br />
29:1. И Иов още продължи беседата си като казваше:<br />29:2. О, да бях както в предишните месеци, Както в дните, когато Бог ме пазеше,<br />29:3. Когато светилникът Му светеше на главата ми, И със светлината Му ходех в тъмнината;<br />29:4. Както бях в дните на зрелостта си, Когато съветът от Бога бдеше над шатъра ми;<br />29:5. Когато Всемогъщият беше още с мене, И децата ми бяха около мене;<br />29:6. Когато миех стъпките си с масло, И скалата изливаше за мене реки от дървено масло!<br />29:7. Когато през града излизах на портата, И приготвях седалището си на пазара,<br />29:8. Младите, като ме гледаха, се криеха, И старците ставаха и стояха прави;<br />29:9. Първенците се въздържаха от говорене, И туряха ръка на устата си;<br />29:10. Гласът на началниците замлъкваше, И езикът им залепваше за небцето им;<br />29:11. Ухо, като ме чуеше, ублажаваше ме, И око, като ме виждаше, свидетелствуваше за мене;<br />29:12. Защото освобождавах сиромаха, който викаше, И сирачето, и онзи, който нямаше помощник.<br />29:13. Благословението от този, който бе близо до загиване, идеше на мене; И аз веселях сърцето на вдовицата.<br />29:14. Обличах правдата, и тя ми беше одежда; Моята правдивост ми беше като мантия и корона.<br />29:15. Аз бях очи на слепия, И нозе на хромия.<br />29:16. Бях баща на сиромасите; Изследвах делото на непознатия мене.<br />29:17. Трошех челюстите на несправедливия, И изтеглях лова из зъбите му.<br />29:18. Тогава думах: Ще умра в гнездото си; И дните ми ще се умножат, както пясъка.<br />29:19. Коренът ми е прострян към водите; И росата намокрюва цяла нощ клоните ми.<br />29:20. Славата ми зеленее още в мене; И лъкът ми се укрепява в ръката ми.<br />29:21. Човеците чакаха да ме слушат, И мълчаха, за да чуят съветите ми.<br />29:22. Подир моите думи те не притуряха нищо; Словото ми капеше върху тях;<br />29:23. За мене очакваха като за дъжд, И устата ми зееха като за пролетен дъжд.<br />29:24. Усмихвах се на тях, когато бяха в отчаяние; И те не можаха да потъмнеят* светлостта на лицето ми.<br />29:25. Избирах пътя към тях, и седях пръв помежду им, И живеех като цар всред войската, Както онзи, който утешава наскърбените.<br />

<br />- 30 -<br /><br />
30:1. Но сега ми се подсмиват по-младите от мене, Чиито бащи не бих приел да туря с кучетата на стадото си;<br />30:2. Защото в що можеше да ме ползува силата на ръцете им, Човеци, чиято жизненост бе изчезнала?<br />30:3. От немотия и глад те бяха измършавели; Гризяха изсушената земя, отдавна пуста и опустошена;<br />30:4. Между храстите късаха слез, И корените на смрика им бяха за храна.<br />30:5. Бяха изпъдени измежду човеците, Които викаха подир тебе като подир крадци.<br />30:6. Живееха в пукнатините на долините, В дупките на земята и на скалите.<br />30:7. Ревяха между храстите. Събираха се между тръните;<br />30:8. Безумни и безчестни, Те бидоха изгонени от земята.<br />30:9. А сега аз им станах песен, Още им съм и поговорка.<br />30:10. Гнусят се от мене, отдалечават се от мене, И не се свенят да плюят в лицето ми.<br />30:11. Тъй като Бог е съсипал достолепието ми* и ме е смирил. То и те се разюздаха пред мене.<br />30:12. Отдясно въстават тия изроди, Тласкат нозете ми, И приготовляват против мене гибелните си намерения+,<br />30:13. Развалят пътя ми, Увеличават нещастието ми, И то без да имат помощници.<br />30:14. Идат като през широк пролом; Под краха нахвърлят се върху мене.<br />30:15. Ужаси се обърнаха върху мене; Като вятър гонят достолепието ми; И благополучието ми премина като облак.<br />30:16. И сега душата ми се излива в мене; Скръбни дни ме постигнаха.<br />30:17. През нощта костите ми се пронизват в мене, И жилите ми не си почиват**.<br />30:18. Само с голямо усилие се променява дрехата ми; Тя ме стига както яката на хитона ми.<br />30:19. Бог ме е хвърлил в калта; И аз съм заприличал на пръст и на прах.<br />30:20. Викам към Тебе, но не ми отговаряш; Стоя, и Ти просто ме поглеждаш.<br />30:21. Обърнал си се да се показваш жесток към мене; С мощната Си ръка ми враждуваш;<br />30:22. Издигаш ме, възкачваш ме на вятъра, И стопяваш ме в бурята.<br />30:23. Зная наистина, че ще ме докараш до смърт, И до дома, който е определен за всичките живи.<br />30:24. Обаче в падането си човек няма ли да простре ръка, Или да нададе вик в бедствието си?<br />30:25. Не плаках ли аз за онзи, който бе отруден? И не се ли оскърби душата ми за сиромаха?<br />30:26. Когато очаквах доброто, тогава дойде злото; И когато ожидах виделината, тогава дойде тъмнината.<br />30:27. Червата ми възвират, и не си почиват; Скръбни дни ме постигнаха.<br />30:28. Ходя почернял, но не от слънцето; Ставам в събранието и викам за помощ.<br />30:29. Станах брат на чакалите, И другар на камилоптиците.<br />30:30. Кожата ми почерня на мене, И костите ми изгоряха от огън.<br />30:31. Затова арфата ми се измени в ридание, И свирката ми в глас на плачещи.<br />

<br />- 31 -<br /><br />
31:1. Направих завет с очите си; И как бих погледнал на девица?<br />31:2. Защото какъв дял се определя от Бога отгоре, И какво наследство от Всемогъщия свише?<br />31:3. Не е ли разорение за нечестивия, И погибел за тия, които вършат беззаконие?<br />31:4. Не вижда ли Той пътищата ми? И не брои ли всичките ми стъпки?<br />31:5. Ако съм ходил с лъжата, И ногата ми е бързала на измама, -<br />31:6. (Но нека ме претеглят в прави везни, За да познае Бог непорочността ми, -)<br />31:7. Ако се е отклонила ногата ми от пътя, И сърцето ми е последвало очите ми, И ако е залепило петно на ръцете ми,<br />31:8. То нека сея аз, а друг да яде, И нека се изкоренят произведенията ми<br />31:9. Ако се е прелъстило сърцето ми от жена, И съм причаквал при вратата на съседа си,<br />31:10. То нека моята жена меле за другиго, И други да се навеждат над нея;<br />31:11. Защото това би било гнусно дело, И беззаконие, което да се накаже от съдиите;<br />31:12. Понеже това е огън, който изгорява до погубване, И би изкоренил всичките ми плодове.<br />31:13. Ако съм презрял правото на слугата си или на слугинята си, Когато имаха спор с мене,<br />31:14. То какво бих сторил, когато се подигне Бог? И какво бих Му отговорил, когато посети?<br />31:15. Оня, който е образувал мене в утробата, не образува ли и него? И не същия ли ни образува в утробата?<br />31:16. Ако съм въздържал сиромасите от това, което желаеха, Или съм направил да помрачеят очите на вдовицата,<br />31:17. Или съм изял сам си залъка си, Без да е яло сирачето от него, -<br />31:18. (Напротив, от младостта ми то порасте при мене като при баща, И от утробата на майка си съм наставлявал вдовицата;)<br />31:19. Ако съм гледал някого да гине от нямане дрехи, Или сиромах, че няма завивка,<br />31:20. И не са ме благославяли чреслата му, Като се е стоплял с вълната от овцете ми;<br />31:21. Ако съм подигнал ръка против сирачето, Като виждах, че имам помощ в портата;<br />31:22. То да падне мишцата ми от рамото, И ръката ми да се пречупи от лакътя;<br />31:23. Защото погибел от Бога беше ужас за мене, И пред Неговото величие не можех да сторя нищо.<br />31:24. Ако съм турял надеждата си в злато, Или съм рекъл на чистото злато: Ти си мое упование;<br />31:25. Ако съм се веселил, защото богатството ми бе голямо, И защото ръката ми бе намерила изобилие;<br />31:26. Ако, като съм гледал слънцето, когато изгряваше, Или луната, когато ходеше в светлостта си,<br />31:27. Се е увлякло тайно сърцето ми, И устата ми са целували ръката ми;<br />31:28. И това би било беззаконие, което да се накаже от съдиите, Защото бих се отрекъл от Всевишния Бог.<br />31:29. Ако съм злорадствувал в загиването на мразещия ме, Или ми е ставало драго, когато го е сполетявало зло, -<br />31:30. (Даже не съм допуснал на устата си да съгрешат Та да иксам живота му с проклетия); -<br />31:31. Ако хората от шатъра ми не са рекли: Кой може да покаже едного, който не е бил наситен от него с месо?<br />31:32. (Чужденец не нощуваше вън; Отварях вратата си на пътника);<br />31:33. Ако съм покривал престъпленията си както Адама Като съм скривал беззаконието си в пазухата си,<br />31:34. Понеже се боях от голямото множество, И презрението на семействата ме ужасяваше, Така че млъквах и не излизах из вратата; -<br />31:35. (О, да имаше някой да ме слуша! - Ето виж тука подписа ми; Всемогъщият нека ми отговори!- И да имах акта* който противникът ми е написал!<br />31:36. Ето, на рамо щях да го нося, За венец щях да го привържа на себе си!<br />31:37. Щях да му дам отчет за стъпките си; Като княз щях да се приближа при него-)<br />31:38. Ако нивата ми вика против мене, И браздите й плачат заедно;<br />31:39. Ако съм изял плода й без да платя, Или съм изгасил живота на стопаните й;<br />31:40. Тогава да израстат тръни вместо жито, И вместо ечемик плевели. Свършиха се думите на Иова.<br />

<br />- 32 -<br /><br />
32:1. И така, тия трима човека престанаха да отговарят на Иова, защото беше праведен пред своите си очи.<br />32:2. Тогава пламна гневът на вузеца Елиу, син на Варахиила, от Арамовото семейство. Гневът му пламна против Иова, защото оправдаваше себе си наместо Бога(<br />32:3. тоже против тримата му приятели пламна гневът му, защото бяха осъдили Иова без да му намерят отговор.<br />32:4. А Елиу беше чакал да говори на Иова, защото другите бяха по-стари от него.<br />32:5. Но когато Елиу видя, че нямаше отговор в устата на тия трима мъже, гневът му пламна.<br />32:6. Тогава вузецът Елиу, син на Варахиила, в отговор рече:- Аз съм млад, а вие много стари; Затова се посвених, и не смеех да ви явя моето мнение.<br />32:7. Аз рекох: Дните нека говорят, И многото години нека учат мъдрост.<br />32:8. Но има дух в човека; Вдъхновението на Всемогъщия го вразумява.<br />32:9. Не че човеците са велики, за това ще са и мъдри, Нито че са стари, за това ще разбират правосъдието.<br />32:10. Прочее, казвам: Слушайте мене; Нека явя и аз мнението си.<br />32:11. Ето, чаках докато вие говорехте, Слушах разсъжденията ви, Когато търсехте какво да кажете;<br />32:12. Внимателно ви слушах, И ето, ни един от вас не убеди Иова, Нито отговори на думите му;<br />32:13. За да не речете: Ние намерихме мъдрост. Бог ще го свали, а не човек.<br />32:14. Понеже той не е отправил думите си против мене, То и аз няма да му отговоря според вашите речи.<br />32:15. Те се смайват, не отговарят вече, Не намират ни дума да кажат.<br />32:16. А да чакам ли аз понеже те не говорят, - Понеже стоят и не отговарят вече?<br />32:17. Нека отговоря и аз от моя страна, Нека явя и аз мнението си.<br />32:18. Защото съм пълен с думи; Духът в мене дълбоко ме притиска.<br />32:19. Ето коремът ми е като вино неотворено, Близо е да се разпукне като нови мехове.<br />32:20. Ще проговоря, за да ми стане по-леко; Ще отворя устните си и ще отговоря.<br />32:21. Далеч от мене да гледам на лице, Или да полаская човека.<br />32:22. Защото не зная да лаская; Иначе Създателят ми би ме отмахнал веднага.<br />

<br />- 33 -<br /><br />
33:1. Затова, Иове, чуй сега словото ми, И слушай всичките мои думи.<br />33:2. Ето, сега отворих устата си, Езикът ми с устата ми говори.<br />33:3. Думите ми ще бъдат според правотата на сърцето ми, И устните ми ще произнесат чист разум.<br />33:4. Духът Божии ме е направил, И дишането на Всемогъщия ме оживотворява.<br />33:5. Ако можеш, отговори ми; Опълчи са с думите си пред мене та застани.<br />33:6. Ето, и аз съм пред Бога както си ти,- И аз съм от кал образуван.<br />33:7. Ето, моят ужас няма да те уплашва. Нито ще тежи ръката ми върху тебе.<br />33:8. Безсъмнено ти си говорил, като слушах аз, И аз чух гласа на думите ти, като казваше:<br />33:9. Чист и без престъпление съм; Невинен съм, и баззаконие няма в мене;<br />33:10. Ето, Бог намира причини против мене, Счита ме за Свой неприятел;<br />33:11. Туря нозете ми в клада, Наблюдава всичките ми пътища.<br />33:12. Ето, в това ти не си прав; Ще ти отговоря, че Бог е по-велик от човека.<br />33:13. Защо се препираш с Него, Загдето Той не дава отчет ни за едно от Своите дела?<br />33:14. Защото сигурно Бог говори веднъж и дваж, Само че човекът не внимава.<br />33:15. В сън, в нощно видение, Когато дълбок сън напада човеците, Когато сънуват на леглата си,<br />33:16. Тогава Той отваря ушите на човеците, И запечатва поука в тях,<br />33:17. За да отвърне човека от намерението му, И да извади гордостта из човека;<br />33:18. Предпазва душата му от гроба, И животът му, за да не падне от меч.<br />33:19. Той бива е наказван с болки на леглото си, Да! С непрестанни болки в костите си,<br />33:20. Така щото душата му се отвръща от хляб, И сърцето му от вкусното ястие.<br />33:21. Месата му се изнуряват тъй, че не се виждат, А невидимите му по-преди кости се подават.<br />33:22. Да! Душата му се приближава при гроба. И животът му при погубителите,<br />33:23. Тогава, ако има ангел с него, Посредник, пръв между хиляда, За да възвести на човека що е за него право,<br />33:24. И ако Бог му бъди милостив И рече: Избави го, за да не слезе в гроба, Аз промислих откуп за него, -<br />33:25. Тогава месата му ще се подмладяват повече от месата на дете? Той се връща в дните на младостта си;<br />33:26. Ако се помоли Богу, Той е благосклонен към него, И му дава да гледа лицето Му с радост; И възвръща на човека правдата му.<br />33:27. Той пее пред човеците, казвайки: Съгреших и изкривих правото, И не ми се въздаде според греха ми;<br />33:28. Той избави душата ми, за да не отиде в рова; И животът ми ще види виделината.<br />33:29. Ето всичко това върши Бог Дваж и триж с човека,<br />33:30. За да отвърне душата му от рова, Но да се просвети с виделината на живота.<br />33:31. Внимавай, Иове, послушай ме, Мълчи, и аз ще говоря.<br />33:32. Ако имаш какво да кажеш, отговори ми; Говори, защото желая да бъдеш оправдан;<br />33:33. Но ако не, то ти слушай мене; Мълчи, и ще те науча мъдрост.<br />

<br />- 34 -<br /><br />
34:1. И Елиу пак проговаряйки рече:<br />34:2. Слушайте думите ми, вие мъдри, И внимавайте към мене, вие разумни;<br />34:3. Защото ухото изпитва думите Както небцето вкусва ястието.<br />34:4. Нека си изберем правото Та да знаем помежду си доброто.<br />34:5. Защото Иов е казал: Праведен съм, И пак Бог отне правото ми;<br />34:6. Въпреки правото ми считан съм за лъжец; Раната ми е неизцелима при все, че съм без престъпление.<br />34:7. Кой човек е като Иова, Който укорява Бога, както пие вода,<br />34:8. И дружи с ония, които вършат беззаконие, И ходи с нечестиви човеци?<br />34:9. Защото е казал: Нищо не ползува човека Да съизволява с Бога.<br />34:10. Слушайте ме, прочее, вие разумни мъже. Далеч да бъде от Бога неправдата, И от Всемогъщия беззаконието!<br />34:11. Защото ще въздаде на човека според делото му, И ще направи всеки да намери според пътищата си.<br />34:12. Наистина Бог няма да извърши насилие, Нито ще извърне Всемогъщият правосъдието.<br />34:13. Кой е възложил на Него грижата за земята? Или кой Го е натоварил с цялата вселена?<br />34:14. Ако прилепи Той сърцето Си само към Себе Си, И оттегли към Себе Си Духа Си и душата Си,<br />34:15. То ще издъхне заедно всяка плът, И човекът ще се върне пак в пръстта.<br />34:16. Сега, ако си разумен, чуй това; Слушай гласа на думите ми.<br />34:17. Ще властвува ли оня, който мрази правдата? И ще изкараш ли виновен мощния Праведник,<br />34:18. Който казва на цар: Нечестив си, На князе: Беззаконници сте,<br />34:19. Който не лицеприятствува пред първенци, Нито почита богатия повече от сиромаха, Понеже всички са дело на Неговите ръце?<br />34:20. В една минута умират - да в полунощ; Людете им се смущават и преминават§ И мощните биват премахнати не с ръка.<br />34:21. Защото очите на Бога са върху пътищата на човека, И Той гледа всичките му стъпки.<br />34:22. Няма тъмнина, нито мрачна сянка, Гдето да се крият ония, които вършат беззаконие.<br />34:23. Понеже Той няма нужда втори път да изпитва човека, За да дойде на съд пред Бога.<br />34:24. Без дълго изследване сломява силните, И поставя други вместо тях.<br />34:25. Прочее, Той познава делата им; И събаря ги нощем, та те се смазват.<br />34:26. Удря ги като нечестиви Явно там гдето има зрители,<br />34:27. Понеже се отклониха от Него, И не зачитаха ни един от пътищата Му,<br />34:28. Така че направиха да стигне до Него викът на сиромасите, Та Той чу вика на угнетените.<br />34:29. И когато Той успокоява, кой ще смути? Когато крие лицето Си, кой може да Го види? Безразлично дали е сторено това спрямо народ или спрямо един човек, -<br />34:30. За да не царува нечестив човек, Човек, който би впримчвал людете,<br />34:31. Защото, ако някой каже на Бога: Понесох наказание без да съм сторил зло;<br />34:32. Каквото аз не виждам, Ти ме научи; Ако съм извършил беззаконие, няма да върша вече, -<br />34:33. То трябва ли въздаянието му да бъде, според както ти желаеш, да го отхвърляш, Така щото ти да го избереш, казва Бог, а не Аз? Тогава ти кажи каквото знаеш.<br />34:34. Разумни мъже ще ми рекат: Да! Всеки мъдър човек, който ме слуша, ще каже:<br />34:35. Иов говори без знание, И думите му са лишени от мъдрост.<br />34:36. Желанието ми е, Иов да бъде изпитан до край, Понеже отговори, както нечестивите човеци.<br />34:37. Защото на греха си притуря бунтовничество, Поруга се* между нас, И умножава думите си против Бога.<br />

<br />- 35 -<br /><br />
35:1. Елиу още проговаряйки рече:<br />35:2. Мислиш ли че, е право това, което рече ти: Моята правда в туй дело е повече от Божията?<br />35:3. Защото ти рече: Какво ще ми бъде преимуществото? Какво ще ме ползува повече отколкото, ако бях съгрешил?<br />35:4. Аз ще отговоря на тебе. И на приятелите ти с тебе.<br />35:5. Погледни към небесата и виж; И гледай облаците, колко по-високо са от тебе.<br />35:6. Ако съгрешаваш, какво правиш против Него? И ако се умножават престъпленията ти, какво Му вършиш?<br />35:7. Ако си праведен, какво Му даваш? Или какво получава от ръката ти?<br />35:8. Нечестието ти може да повреди само човек като тебе; А правдата ти може да ползува само човешки син.<br />35:9. Поради много угнетения викат праведниците, Пищят поради насилието на мощните;<br />35:10. Но пак никой не казва: Где е Бог Творецът ми, Който дава песни нощем,<br />35:11. Който ни учи нежели земните животни, И прави ни по-мъдри от въздушните птици?<br />35:12. Така те викат; но Той не отговаря Да ги избави от гордостта на нечестивите.<br />35:13. Наистина, Бог не слуша празнословието, И Всемогъщият не го зачита,<br />35:14. Колко по-малко, когато ти казват, че не Го виждаш, Че делото ти е пред Него, и напразно Го чакаш!<br />35:15. И сега, понеже не те е посетил в яростта Си, И не е прегледал със строгост надменността ти,<br />35:16. Затова Иов отваря уста да говори суетности, Трупа думи лишени от благоразумие.<br />

<br />- 36 -<br /><br />
36:1. И Елиу продължавайки рече:<br />36:2. Потърпи ме малко, и ще ти явя, Защото имам още нещо да ти кажа за Бога.<br />36:3. Ще черпя знанието си от далеч, И ще дам правда на Създателя си;<br />36:4. Защото наистина думите ми не ще бъдат лъжливи; Един, който е усъвършенствуван в знание, стои пред тебе.<br />36:5. Ето, макар Бог да е мощен, не презира никого, - Макар да е мощен в силата Си да разсъждава.<br />36:6. Той не запазва живота на нечестивия, А на сиромасите отдава правото.<br />36:7. Не оттегля очите Си от праведните, Но даже ги туря и с царе да седят на престол за винаги, И те биват възвишени.<br />36:8. А във вериги, ако са вързани, И хванати с въжета на наскърбление,<br />36:9. Тогава им явява делата им И престъпленията им, че са се възгордели,<br />36:10. Отваря и ухото им за поука, И заповядва да се върнат от беззаконието;<br />36:11. И ако послужат и служат на Него, Ще прекарат дните си в благополучие И годините си във веселия;<br />36:12. Но ако не послушат, ще загинат от меч, И ще умрат без мъдрост.<br />36:13. А нечестивите в сърце питаят яд, Не викат към Бога за помощ когато ти връзва;<br />36:14. Те умират в младост, И животът им угасва между мръсните.<br />36:15. Той избавя наскърбения чрез скръбта му, И чрез бедствие отваря ушите им<br />36:16. И така би извел и тебе из утеснение В широко място, гдето няма теснота; И слаганото на трапезата ти било би пълно с тлъстина.<br />36:17. Но ти си пълен със съжденията на нечестивия; Затова съдбата и правосъдието те хващат,<br />36:18. Внимавай да не би жегата на страданията ти да те подигне против удара; Тогава нито голям откуп би те отървал.<br />36:19. Ще важи ли викането ти да те извади от бедствие, Или всичките напрежения на силата ти?<br />36:20. Не пожелавай нощта, Когато людете изчезват от мястото си.<br />36:21. Внимавай! Не пожелавай беззаконието; Защото ти си предпочел това повече от наскърблението.<br />36:22. Ето, Бог е възвишен в силата Си; Кой е господар като Него?<br />36:23. Кой Му е предписал пътя Му? Или кой може да Му рече: Извършил си беззаконие?<br />36:24. Помни да възвеличаваш Неговото дело, Което човеците възпяват,<br />36:25. В което всичките човеци се взират, Което човекът гледа от далеч.<br />36:26. Ето, Бог е велик, и ние Го не познаваме; Числото на годините Му е неизследимо.<br />36:27. Той привлича водните капки, Които таят в дъжд от парите Му,<br />36:28. Които облаците изливат И оросяват върху множество човеци.<br />36:29. Може ли, даже, някой да разбере как се разпростират облаците, Или се произвеждат гърмежите на скинията Му?<br />36:30. Ето, простира светлината Си около Себе Си, И се покрива с морските дъна.<br />36:31. (Понеже чрез тия неща съди народите; Дава храна изобилно),<br />36:32. Покрива ръцете Си със светкавицата, И заповядва й где да удари;<br />36:33. Шумът й известява за това, И добитъкът - за пламъка, който възлиза.<br />

<br />- 37 -<br /><br />
37:1. Да! Поради това сърцето ми трепери И се измества от мястото си.<br />37:2. Слушайте внимателно гърма на гласа Му, И шума, който излиза из устата Му.<br />37:3. Праща го под цялото небе И светкавицата Си до краищата на земята;<br />37:4. След нея рече глас, Гърми с гласа на величието Си, И не ги възпира щом се чуе гласа Му.<br />37:5. Бог гърми чудно с гласа Си, Върши велики дела, които не можем да разбираме;<br />37:6. Защото казва на снега: Вали на земята, - Също и на проливния дъжд и на поройните Си дъждове;<br />37:7. Запечатва ръката на всеки човек, Така щото всичките човеци, които е направил, да разбират силата Му.<br />37:8. Тогава зверовете влизат в скривалищата И остават в рововете си.<br />37:9. От помещението си иде бурята, И студът от ветровете що разпръскват облаците.<br />37:10. Чрез духане от Бога се дава лед, И широките води замръзват;<br />37:11. Тоже гъстия облак Той натоварва с влага, Простира на широко светкавичния Си облак,<br />37:12. Които според Неговото наставление се носят наоколо За да правят всичко що им заповядва По лицето на земното кълбо.<br />37:13. Било, че за наказание, или за земята Си, Или за милост, ги докарва.<br />37:14. Слушай това, Иове, Застани та размисли върху чудесните Божии дела.<br />37:15. Разбираш ли как им налага Бог волята Си. И прави светкавицата да свети от облака Му?<br />37:16. Разбираш ли как облаците увисват, Чудесните дела на Съвършения в знание? -<br />37:17. Ти, чиито дрехи стават топли, Когато земята е в затишие, поради южния вятър,<br />37:18. Можеш ли като Него да разпростреш небето, Което, като леяно огледало е здраво?<br />37:19. Научи ни що да Му кажем, Защото поради невежество* ние не можем да наредим думите си<br />37:20. Ще Му се извести ли, че желая да говоря, Като зная че, ако продума човек непременно ще бъде погълнат?<br />37:21. И сега човеците не могат да погледнат на светлината, Когато блещи на небето, като е заминал вятърът и го е очистил,<br />37:22. Та е дошло златозарно сияние от север; А как ще погледнат на Бога, у Когото е страшна слава!<br />37:23. Всемогъщ е, не можем да Го проумеем, превъзходен е в сила; А правосъдието и преизобилната правда Той няма да отврати.<br />37:24. Затова Му се боят човеците; Той не зачита никого от високоумните+.<br />

<br />- 38 -<br /><br />
38:1. Тогава Господ отговори на Иова из бурята и каза:<br />38:2. Кой е тогава този, който помрачава Моя съвет С неразумни думи?<br />38:3. Опаши сега кръста си като мъж, И ще те попитам; и ти ми изяснявай,<br />38:4. Где беше ти, когато основах земята? Извести, ако си разумен:<br />38:5. Кой определи мерките й? (ако знаеш) Или кой тегли връв за мерене по нея?<br />38:6. На какво се вдълбочиха основите й? Или кой положи краеъгълния й камък,<br />38:7. Когато звездите на зората пееха заедно, И всички Божии синове възклицаваха от радост?<br />38:8. Или кой затвори морето с врати, Когато се устреми та излезе из матка,<br />38:9. Когато го облякох с облак И го пових с мъгла,<br />38:10. И поставих му граница от Мене, Турих лостове и врати,<br />38:11. И рекох: До тук ще дохождаш, но не по-нататък, И тук ще се спират гордите ти вълни?<br />38:12. Откак започнаха дните ти заповядал ли си ти на утрото И показал на зората мястото й,<br />38:13. За да обхване краищата на земята, Така щото да се изтърсят от нея злодейците<br />38:14. Та да се преобразува тя, както глина под печат, И всичко да изпъква като че ли в облекло,<br />38:15. А от нечестивите да се отнеме виделината им, И издигнатата им мишца да се строши?<br />38:16. Проникнал ли си до изворите на морето? Или ходил ли си да изследваш бездната?<br />38:17. Откриха ли се на тебе вратите на смъртта? Или видял ли си сенчестите врати на смъртта?<br />38:18. Схванал ли си широчината на земята? Кажи, ако си разбрал всичко това.<br />38:19. Где е пътят към обиталището на светлината? И на тъмнината где е мястото й,<br />38:20. За да й заведеш до границата й, И да познаеш пътеките към дома й?<br />38:21. Без съмнение, ти знаеш, защото тогаз си се родил, И голямо е числото на твоите дни!<br />38:22. Влизал ли си в съкровищниците за снега, Или виждал ли си съкровищниците за градушката,<br />38:23. Които пазя за време на скръб, За ден на бой и на война?<br />38:24. Що е пътят за мястото, гдето се разсява светлината, Или се разпръсва по земята източният вятър?<br />38:25. Кой е разцепил водопровод за проливните дъждове, Или път за светкавицата на гръма,<br />38:26. За да се докара дъжд върху ненаселена земя, Върху пустинята, гдето няма човек,<br />38:27. За да насити пустата и запустяла земя. И да направи нежната трева да изникне?<br />38:28. Дъждът има ли баща? Или кой е родил капките на росата?<br />38:29. От чия матка излиза ледът? И кой е родил небесната слана? -<br />38:30. Когато водите се втвърдяват като камък, И повърхността на бездната се смръзва.<br />38:31. Ти ли връзваш връзките на Плеадите, Или развързваш въжетата на Ориона?<br />38:32. Извеждаш ли Мазарот* на времето му? Или управляваш ли Мечката с малките й?<br />38:33. Познаваш ли законите на небето? Установяваш ли неговото владичество върху земята?<br />38:34. Издигаш ли гласа си до облаците, За да те покрият изобилни води?<br />38:35. Изпращаш ли светкавици, та да излизат И да ти казват: Ето ни?<br />38:36. Кой е турил мъдрост в облаците? Или кой е дал разум на гъстите облаци?<br />38:37. Кой с мъдрост брои облаците? Или кой излива небесните мехове<br />38:38. Та да се сгъстява пръстта в куп, И буците да се слепят?<br />38:39. Улавят ли лов за лъвицата? Или насищат ли охотата на лъвовите малки,<br />38:40. Когато седят в рововете си, И остават в скривалищата за да причакват?<br />38:41. Кой приготвя за враната храната й, Когато пилетата й от нямане храна Се скитат и викат към Бога?<br />

<br />- 39 -<br /><br />
39:1. Знаеш ли времето, когато раждат дивите кози по канарите? Забелязваш ли кога раждат кошутите?<br />39:2. Преброяваш ли колко месеци изпълняват те? Или знаеш ли срока за раждането им? -<br />39:3. Когато се навеждат, раждат малките си, Освобождават се от болките си.<br />39:4. Малките им заякват, растат в полето; Излизат и не се връщат вече при тях.<br />39:5. Кой е пуснал на свобода дивия осел? Или кой е развързал връзките на тоя плах бежанец,<br />39:6. За кой съм направил пустинята за къща И солената земя за негово жилище?<br />39:7. Той се присмива на градския шум, Нито внимава на викането на този, който го кара.<br />39:8. Планините, които обикаля, са пасбището му; И търси всякаква зеленина.<br />39:9. Ще благоволи ли дивият вол да ти работи, Или ще нощува ли в твоите ясли?<br />39:10. Можеш ли да впрегнеш дивия вол за оране? Или ще браносва ли той полетата зад тебе?<br />39:11. Ще се облегнеш ли на него, защото силата му е голяма? Или ще повериш ли на него работата си?<br />39:12. Ще се довериш ли на него да ти прибере житото ти И да го събере в гумното ти?<br />39:13. Крилата на камилоптицата пляскат весело; Но крилата и перата й благи ли са?<br />39:14. Защото тя оставя яйцата си на земята И ги топли в пръстта,<br />39:15. А забравя, че е възможно нога да ги смаже Или полски звяр да ги стъпче.<br />39:16. Носи се жестоко с малките си, като че не са нейни; Трудът й е напразно, защото не я е грижа за опасности:<br />39:17. Понеже Бог я е лишил от мъдрост, И не я е обдарил с разум.<br />39:18. Когато стане да бяга Присмива се на коня и на ездача му.<br />39:19. Ти ли си дал сила на коня? Облякъл си врата му с трептяща грива?<br />39:20. Ти ли го правиш да скача като скакалец? Гордото му пръхтене е ужасно.<br />39:21. Копае с крак в долината, и се радва на силата си; Излиза срещу оръжията.<br />39:22. Присмива се на страха и не се бои. Нито се обръща назад от меча,<br />39:23. Тула по страната му трещи, И лъскавото копие, и сулицата.<br />39:24. С буйство и ярост той гълта земята; И при гласа на тръбата не вярва от радост.<br />39:25. Щом свири тръбата, той казва: Хо, хо! И от далеч подушва боя, Гърменето на военачалниците и викането.<br />39:26. Чрез твоята ли мъдрост лети на горе ястребът, И простира крилата си към юг?<br />39:27. При твоята ли заповед се възвишава орелът, И при гнездото си по височините?<br />39:28. Живее по канарите, и там се помещава, По върховете на скалите, и по непроходимите места.<br />39:29. От там си съзира плячка, Очите му я съглеждат от далеч.<br />39:30. И пилетата му смучат кръв; И дето има трупове, там е той.<br />

<br />- 40 -<br /><br />
40:1. Господ говори на Иова и каза:<br />40:2. Тоя, която е изобличил Всемогъщият, ще ли се бори с Него? Тоя, който се препира с Бога, нека отговори на всичко това.<br />40:3. Тогава Иов отговори Господу, казвайки:<br />40:4. Ето, аз съм нищожен; какво да Ти отговоря? Турям ръката си на устата си.<br />40:5. Веднъж съм говорил, и не ще да отговарям вече, Дори дваж, но няма да повторя.<br />40:6. Тогава Господ отговори на Иова из бурята, като каза:<br />40:7. Опаши сега кръста си като мъж; Аз ще те попитам, и ти Ми изявявай.<br />40:8. Дори не ще ли допускаш Моята съдба? Ще осъдиш ли Мене, за да оправдаеш себе си?<br />40:9. Или имаш ли мишца като Бога? И можеш ли да гърмиш с глас като Него?<br />40:10. Украси се сега с превъсходство и достолепие, И облечи се в чест и величие.<br />40:11. Изсипвай преливащия си гняв; И гледай на всеки горделив, и смирявай го;<br />40:12. Гледай на всеки горделив, и снишавай го; И стъпквай нечестивите на мястото им;<br />40:13. Скрий го купно в пръстта; Вържи лицата им в скрито място.<br />40:14. Тогава и Аз ще изповядам пред тебе, Че твоята десница може да те спаси.<br />40:15. Ето сега речния кон* който съм направил както и тебе; Яде трева като вол.<br />40:16. Ето сега, силата му е в чреслата му, И якостта му е в мускулите на корема му.<br />40:17. Клати опашката си като кедър; Жилите на бедрата му са сплотени.<br />40:18. Костите му са като медни цеви; Ребрата му са като железни лостове.<br />40:19. Той е изящното дело Божие; Оня, Който го е направил, го е снабдил с меча Си.<br />40:20. Наистина планините промишляват за него храна. Гдето играят всичките полски зверове.<br />40:21. Ляга под сенчестите дървета, В съкровището на тръстиката, и в блатата;<br />40:22. Сенчестите дървета го покриват със сянката си; Върбите на потоците го обкръжават.<br />40:23. Ето, ако би придошла река, той не трепери; Не се смущава, ако би се и Иордан устремил по устата му.<br />40:24. Може ли някой да го хване когато е на щрек. Или да прободе носа му с примка?<br />

<br />- 41 -<br /><br />
41:1. Можеш ли да извлечеш крокодила+ с въдица, Или да притиснеш езика му с въже?<br />41:2. Можеш ли тури оглавник на носа му, Или да пробиеш челюстта му с кука?<br />41:3. Ще отправи ли той към тебе много моления? Ще ти говори ли със сладки думи?<br />41:4. Ще направи ли договор с тебе, Та да го вземеш за вечен слуга?<br />41:5. Можеш ли игра с него както с птица? Или ще то вържеш ли за забава на момичетата си?<br />41:6. Дружините риболовци ще търгуват ли с него? Ще го разделят ли между търговците?<br />41:7. Можеш ли прониза* кожата му със сулици, Или главата му с рибарски копия?<br />41:8. Тури ръката си на него; Спомни си боя, и не прави вече това.<br />41:9. Ето, надеждата да го хване някой е празна; Даже от изгледа му не отпада ли човек?<br />41:10. Няма човек толкова дързък щото да смее да го раздразни. Тогава кой може да застане пред Мене?<br />41:11. Кой Ми е дал по-напред, та да му отплатя? Все що има под цялото небе е Мое.<br />41:12. Няма да мълча за телесните му части, нито за силата Му. Нито за хубавото му устройство.<br />41:13. Кой може да смъкне външната му дреха? Кой може да влезе вътре в двойните му челюсти+?<br />41:14. Кой може да отвори вратите на лицето му? Зъбите му изоколо са ужасни.<br />41:15. Той се гордее с наредените си люспи, Съединени заедно като че ли плътно запечатани;<br />41:16. Едната се допира до другата Така щото ни въздух не може да влезе между тях;<br />41:17. Прилепени са една за друга, Държат се помежду си тъй щото не могат да се отделят.<br />41:18. Когато киха блещи светлина, И очите му са като клепачите на зората.<br />41:19. Из устата му излизат запалени факли, И огнени искри изкачат.<br />41:20. Из ноздрите му излиза дим, Като на възвряло гърне над пламнали тръстики.<br />41:21. Дишането му запаля въглища. И пламъкът излиза из устата му.<br />41:22. На врата му обитава сила. И всички заплашени скачат* пред него.<br />41:23. Пластовете на месата му са слепени, Твърди са на него, не могат се поклати.<br />41:24. Сърцето му е твърдо като камък, Даже твърдо като долния воденичен камък.<br />41:25. Когато става, силните се ужасяват, От страх се смайват.<br />41:26. Мечът на тогова, който би го улучил, не може да удържи, - Ни копие, ни сулица, ни остра стрела.<br />41:27. Той счита желязото като плява, Медта като гнило дърво.<br />41:28. Стрелите не могат го накара да бяга; Камъните на прашката са за него като слама;<br />41:29. Сопи се считат като слама; Той се присмива на махането на копието.<br />41:30. Като остри камъни има по долните му части; Простира като белези от диканя върху тинята;<br />41:31. Прави бездната да ври като котел; Прави морето като варилница за миро.<br />41:32. Оставя подир себе си светла диря, Тъй щото някой би помислил, че бездната е побеляла от старост.<br />41:33. На земята няма подобен нему, Създаден да няма страх.<br />41:34. Той изглежда всяко високо нещо; Цар е над всичките горделиви зверове*.<br />

<br />- 42 -<br /><br />
42:1. Тогава Иов отговори Господу, казвайки:<br />42:2. Зная, че всичко можеш, И че никое Твое намерение не може да бъде възпрепятствувано.<br />42:3. Наистина, кой е този, който помрачава Твоя съвет неразумно. Ето защо аз говорих за онова, което не съм разбирал, За неща пречудни за мене, които не съм познавал.<br />42:4. Слушай, моля Ти се, и аз ще говоря; Ще Те попитам, и Ти ми изявявай.<br />42:5. Слушал бях за Тебе със слушането на ухото, Но сега окото ми Те вижда;<br />42:6. Затова отричам се от думите си, И се кая в пръст и пепел.<br />42:7. А когато Господ изговори тия думи на Иова, Господ рече на теманеца Елифаз: Гневът ми пламна против тебе и против двамата ти приятели, защото не сте говорили за Мене това, което е право, както слугата Ми Иов.<br />42:8. Затова вземете си сега седем телци и седем овни, та идете при слугата Ми Иова, и пренесете всеизгаряне за себе си; а слугата Ми Иов ще се помоли за вас, (защото него ще приема), за да не постъпи с вас според безумието ви, защото не сте говорили за Мене това, което е право, както слугата Ми Иов.<br />42:9. И тъй теманецът Елифаз, и савхиецът Валдад, и нааматецът Софар отидоха, та сториха както им заповяда Господ; и Господ прие Иова.<br />42:10. И Господ преобърна плена на Иова, когато той се помоли за приятелите си; и Господ даде на Иова двойно колкото имаше по-напред.<br />42:11. Тогава дойдоха при него всичките му братя, всичките му сестри и всичко, които бяха го познавали по-напред, та ядоха хляб с него в къщата му; и, като плакаха за него, утешиха го относно цялото зло, което Господ му беше нанесъл; и всеки му даде по един сребърник, и всеки по една златна обица.<br />42:12. Така Господ благослови последните дни на Иова повече от първите му; тъй щото придоби четиринадесет хиляди овце, шест хиляди камили, хиляда чифта волове и хиляда ослици.<br />42:13. Още му се родиха седем сина и три дъщери;<br />42:14. и първата си дъщеря нарече Емима, втората Касия, а третата Керенапух.<br />42:15. И по цялата страна не се намираха жени тъй красиви както Иововите дъщери; и баща им даде на тях наследство както на* братята им.<br />42:16. Подир това Иов живя сто и четиринадесет години, и видя синовете си и внуците си до четири поколения.<br />42:17. И тъй, Иов умря, стар и сит от дни.<br />