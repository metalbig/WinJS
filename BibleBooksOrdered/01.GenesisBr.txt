<br />- Битие -<br />
<br />
<br />- 1 -<br /><br />
1:1. В началото Бог създаде небето и земята.<br />1:2. А земята беше пуста и неустроена; и тъмнина покриваше бездната; и Божият Дух се носеше над водата.<br />1:3. И Бог каза: Да бъде светлина. И стана светлина.<br />1:4. И Бог видя, че светлината беше добро; и Бог раздели светлината от тъмнината.<br />1:5. И Бог нарече светлината Ден, а тъмнината нарече Нощ. И стана вечер, и стана утро, ден първи.<br />1:6. И Бог каза: Да бъде простор посред водите, който да раздели вода от вода.<br />1:7. И Бог направи простора; и раздели водата, която беше под простора<br />1:8. И Бог нарече простора Небе. И стана вечер, и стана утро, ден втори.<br />1:9. И Бог каза: Да се събере на едно място водата, която е под небето, та да се яви сушата; и стана така.<br />1:10. И Бог нарече сушата Земя, и събраната вода нарече Морета; и Бог видя, че беше добро.<br />1:11. И Бог каза: Да произрасти земята крехка трева, трева семеносна и плодно дърво, което да ражда плод, според вида си, чието семе да е в него на земята; и стана така.<br />1:12. Земята произрасти крехка трева, трева която дава семе, според вида си, и дърво, което да ражда плод, според вида си, чието семе е в него; и Бог видя че беше добро.<br />1:13. И стана вечер, и стана утро ден трети.<br />1:14. И Бог каза: Да има светлина на небесния простор, за да разделят деня от нощта; нека служат за знаци и за показване времената, дните, годините;<br />1:15. и да бъдат за светила на небесния простор, за да осветляват земята; и стана така.<br />1:16. Бог създаде двете големи светила: по-голямото светило, за да владее деня, а по-малкото светило, за да владее нощта; създаде и звездите.<br />1:17. И Бог ги постави на небесния простор, за да осветляват земята,<br />1:18. да владеят деня и нощта, и да разделят светлината от тъмнината; и Бог видя, че беше добро.<br />1:19. И стана вечер, и стана утро, ден четвърти.<br />1:20. И Бог каза: Да произведе водата изобилно множества одушевени влечуги, и птици да хвърчат над земята по небесния простор.<br />1:21. И Бог създаде големите морски чудовища и всяко одушевено същество, което се движи, които водата произведе изобилно, според видовете им, и всяка крилата птица според вида й; и Бог видя, че беше добро.<br />1:22. И благослови Бог, казвайки: Плодете се, размножавайте се, и напълнете водите в моретата; нека се размножават и птиците по земята.<br />1:23. И стана вечер, и стана утро, ден пети.<br />1:24. И Бог каза: Да произведе земята одушевени животни, според видовете им: добитък, влечуги и земни зверове, според видовете им; и стана така.<br />1:25. Бог създаде земните зверове според видовете им, добитъка - според видовете му, и всичко което пълзи по земята, според видовете му; И Бог видя, че беше добро.<br />1:26. И Бог каза: Да създадем човека по Нашия образ, по Наше подобие; и нека владее над морските риби, над небесните птици, над добитъка, над цялата земя и над всяко животно, което пълзи по земята.<br />1:27. и Бог създаде човека по Своя образ; по Божия образ го създаде; мъж и жена ги създаде.<br />1:28. И Бог ги благослови. И рече им Бог: Плодете се и размножавайте, напълнете земята и обладайте я, и владейте над морските риби, над въздушните птици и над всяко живо същество, което се движи по земята.<br />1:29. И Бог рече: Вижте, давам ви всяка семеносна трева, която е по лицето на цялата земя и всяко дърво, което има в себе си плод на семеносно дърво; те ще ви бъдат за храна.<br />1:30. А на всичките земни зверове, на всичките въздушни птици, и на всичко, което пълзи по земята, в което има живот, давам, всяка зелена трева за храна; и стана така.<br />1:31. И Бог видя всичко, което създаде; и, ето, беше твърде добро. И стана вечер, и стана утро, ден шести.<br />

<br />- 2 -<br /><br />
2:1. Така се свършиха небето и земята и цялото тяхно войнство.<br />2:2. И на седмия ден, като свърши Бог делата, които беше създал, на седмия ден си почина от всичките дела, които беше създал.<br />2:3. И благослови Бог седмия ден и го освети, защото в него си почина от всичките си дела, от всичко , което Бог беше създал и сътворил.<br />2:4. Това е произходът на небето и на земята при сътворението им във времето, когато Господ Бог създаде земя и небе.<br />2:5. А никакво полско растение още нямаше на земята и никаква полска трева не беше още поникнала; защото Господ Бог не беше дал дъжд на земята и нямаше човек, който да обработва земята;<br />2:6. но пара се издигаше от земята та напояваше цялото лице на земята.<br />2:7. И Господ Бог създаде човека от пръст из земята, и вдъхна в ноздрите му жизнено дихание; и човекът стана жива душа.<br />2:8. И Господ Бог насади градината на изток, в Едем, и постави там човека, когото беше създал.<br />2:9. И Господ Бог направи да произраства от земята всяко дърво, що е красиво наглед и добро за храна, както и дървото на живота всред градината и дървото на познаване доброто и злото.<br />2:10. И река изтичаше от Едем да напоява градината, от гдето се разклоняваше и стана четири главни реки .<br />2:11. Името на едната е Фисон; тя е, която обикаля цялата Евилатска земя, гдето има злато.<br />2:12. И златото на оная земя е добро там има още бделий и ониксов камък.<br />2:13. Името на втората река е Гион; тя е, която обикаля цялата Хуска земя<br />2:14. Името на третата река е Тигър*: тя е, която тече на изток от Асирия. А четвъртата река е Ефрат.<br />2:15. И Господ Бог взе човека и го засели в Едемската градина, за да я обработва и да я пази.<br />2:16. И Господ Бог заповяда на човека, казвайки: От всяко дърво в градината свободно да ядеш;<br />2:17. но от дървото на познаване доброто и злото, да не ядеш от него; защото в деня, когато ядеш от него, непременно ще умреш.<br />2:18. И Господ Бог каза: Не е добре за човека да бъде сам; ще му създам подходящ помощник.<br />2:19. И Господ Бог създаде от земята всички полски зверове и всички въздушни птици; и ги приведе при човека, за да види как ще ги наименува; и с каквото име назовеше човекът всяко одушевено същество, това име му остана.<br />2:20. Така човекът даде имена на всеки вид добитък, на въздушните птици и на всички полски зверове. Но помощник, подходящ за човека не се намери.<br />2:21. Тогава Господ даде на човека дълбок сън, и той заспа; и взе едно от ребрата му, и изпълни мястото му с плът.<br />2:22. И Господ Бог създаде жената от реброто, което взе от човека и я приведе при човека.<br />2:23. А човекът каза: Тази вече е кост от костите ми и плът от плътта ми; тя ще се нарече Жена, защото от Мъжа бе взета.<br />2:24. Затова ще остави човека баща си и майка си и ще се привърже към жена си и те ще бъдат една плът.<br />2:25. А и двамата, човекът и жена му бяха голи и не се срамуваха.<br />

<br />- 3 -<br /><br />
3:1. А змията беше най-хитра от всички полски зверове, които Господ Бог беше създал. И тя рече на жената: Истина ли каза Бог да не ядете от всяко дърво в градината?<br />3:2. Жената рече на змията: От плода на градинските дървета можем да ядем;<br />3:3. но от плода на дървото, което е всред градината, Бог каза: Да не ядете от него, нито да се допрете до него, за да не умрете.<br />3:4. А змията рече на жената: Никак няма да умрете;<br />3:5. но знае Бог, че в деня, когато ядете от него, ще ви се отворят очите и ще бъдете, като Бога, да познавате доброто и злото.<br />3:6. И като видя жената, че дървото беше добро за храна, и че беше приятно за очите, дърво желателно, за да дава знание, взе от плода му та яде, даде и на мъжа си да яде с нея, та и той яде.<br />3:7. Тогава се отвориха очите и на двамата и те познаха, че бяха голи; и съшиха смокинови листа та си направиха препаски.<br />3:8. И при вечерния ветрец чуха гласа на Господа Бога, като ходеше из градината; и човекът и жена му се скриха от лицето на Господа Бога между градинските дървета.<br />3:9. Но Господ Бог повика човека и му рече: Где си?<br />3:10. А той рече: Чух гласа Ти в градината и уплаших се, защото съм гол; и се скрих.<br />3:11. А Бог му рече: Кой ти каза, че си гол? Да не би да си ял от дървото, от което ти заповядах да не ядеш?<br />3:12. И човекът рече: Жената, която си ми дал за другарка, тя ми даде от дървото, та ядох.<br />3:13. И Господ Бог рече на жената: Що е това, което си сторила? А жената рече: Змията ме подмами, та ядох.<br />3:14. Тогава рече Господ Бог на змията: Понеже си сторила това, проклета да си измежду всеки вид добитък и измежду всички полски зверове; по корема си ще се влачиш, и пръст ще ядеш през всичките дни на живота си.<br />3:15. Ще поставя и вражда между тебе и жената и между твоето потомство и нейното потомство; то ще ти нарани главата, а ти ще му нараниш петата.<br />3:16. На жената рече: Ще ти преумножа скръбта в бременността; със скръб ще раждаш чада; и на мъжа ти ще бъде подчинено всяко твое желание и той ще те владее.<br />3:17. А на човека рече: Понеже си послушал гласа на жена си и си ял от дървото, за което ти заповядах, като казах: Да не ядеш от него, то проклета да бъде земята поради тебе; със скръб ще се прехранваш от нея през всичките дни на живота си.<br />3:18. Тръни и бодли ще ти ражда; и ти ще ядеш полската трева.<br />3:19. С пот на лицето си ще ядеш хляб, докато се върнеш в земята, защото от нея си взет; понеже си пръст и в пръстта ще се върнеш.<br />3:20. И човекът наименува жена си Ева, защото тя беше майка на всички живи.<br />3:21. И Господ Бог направи кожени дрехи на Адама и на жена му и ги облече.<br />3:22. И Господ Бог каза: Ето човекът стана като един от Нас, да познава доброто и злото; и сега за да не простре ръката си да вземе от дървото на живота, да яде и да живее вечно, -<br />3:23. затова Господ Бог го изпъди от Едемската градина да обработва земята, от която бе взет.<br />3:24. Така Той изпъди Адама; и постави на изток от Едемската градина херувимите и пламенния меч, който се въртеше, за да пазят пътя към дървото на живота.<br />

<br />- 4 -<br /><br />
4:1. А Адам позна жена си Ева; и тя зачна и роди Каина; и каза: С помощта на Господа придобих човек.<br />4:2. Роди още и брата му Авела. Авел пасеше стадо, а Каин беше земледелец.<br />4:3. И след време Каин принесе от земните плодове принос на Господа.<br />4:4. Тъй също и Авел принесе от първородните на стадото си и от тлъстината му. И Господ погледна благосклонно на Авела и на приноса му;<br />4:5. а на Каина и на приноса му не погледна така. Затова Каин се огорчи твърде много и лицето му се помрачи.<br />4:6. И Господ рече на Каина: Защо си се разсърдил? и защо е помрачено лицето ти?<br />4:7. Ако правиш добро, не ще ли бъде прието? Но ако не правиш добро, грехът лежи на вратата и към тебе се стреми; но ти трябва да го владееш.<br />4:8. А Каин каза това на брата си Авела. И когато бяха на полето, Каин стана против брата си Авела и го уби.<br />4:9. И Господ рече на Каина: Где е брат ти Авел? А той рече: Не зная; пазач ли съм аз на брата си?<br />4:10. И рече Бог : Какво си сторил? Гласът на братовата ти кръв вика към Мене от земята.<br />4:11. И сега проклет си от земята, която отвори устата си да приеме кръвта на брата ти от твоята ръка.<br />4:12. Когато работиш земята тя няма вече да ти дава силата си; бежанец и скитник ще бъдеш на земята.<br />4:13. А Каин рече на Господа: Наказанието ми е толкова тежко, щото не мога да го понеса.<br />4:14. Ето гониш ме днес от лицето на тая земя; ще съм скрит от Твоето лице, и ще бъда бежанец и скитник на земята; и тъй всеки, който ме намери, ще ме убие.<br />4:15. А Господ му каза: Затова, който убие Каина, него ще му се отмъсти седмократно. И Господ определи белег за Каина, за да не го убива никой, който го намери.<br />4:16. Тогава излезе Каин от Господното присъствие и се засели в земята Нод, на изток от Едем.<br />4:17. И Каин позна жена си, която зачна и роди Еноха; и Каин съгради град, и наименува града Енох, по името на сина си.<br />4:18. И на Еноха се роди Ирад; а Ирад роди Мехуяила; Мехуяил роди Метусаила; и Метусаил роди Ламеха.<br />4:19. И Ламех си взе две жени: Името на едната беше Ада, а името на другата Села.<br />4:20. Ада роди Явала; той беше родоначалник на ония, които живеят в шатри и имат добитък.<br />4:21. Името пък на брат му беше Ювал; той беше родоначалник на всички, които свирят на арфа и кавал.<br />4:22. Тъй Села роди Тувал-Каина, ковач на всякакъв вид медно и желязно сечиво; а сестра на Тувал-Каина беше Наама.<br />4:23. И Ламех рече на жените си:- Адо и Село, чуйте гласа ми, Жени Ламехови, слушайте думите ми; Понеже мъж убих, задето ме нарани, Да! юноша задето ме смаза.<br />4:24. Ако на Каина се отмъсти седмократно, То на Ламеха ще се отмъсти седемдесет и седмократно.<br />4:25. И Адам пак позна жена си и тя роди син, когото наименува Сит*, защото тя думаше , Бог ми определи друга рожба, вместо Авела, тъй като Каин го уби.<br />4:26. Също и на Сита се роди син, когото наименува Енос. Тогава почнаха човеците да призовават Господното име+.<br />

<br />- 5 -<br /><br />
5:1. Ето списъкът§ на Адамовото потомство. В деня, когато Бог сътвори човека, Той го направи по Божие подобие;<br />5:2. създаде ги мъж и жена, благослови ги, и наименува ги Човек, в деня когато бяха създадени.<br />5:3. Адам живя сто и тридесет години, и роди син по свое подобие по своя образ и наименува го Сит.<br />5:4. А откак роди Сита, дните на Адама станаха осемстотин години; и той роди синове и дъщери.<br />5:5. А всичките дни на Адама колкото живя станаха деветстотин и тридесет години; и умря.<br />5:6. Сит живя сто и пет години и роди Еноса.<br />5:7. А откак роди Еноса, Сит живя осемстотин и седем години и роди синове и дъщери.<br />5:8. И всичките дни на Сита станаха деветстотин и дванадесет години; и умря.<br />5:9. Енос живя деветдесет години и роди Кенана.<br />5:10. А откак роди Кенана, Енос живя осемстотин и петнадесет години, и роди синове и дъщери.<br />5:11. И всичките дни на Еноса станаха деветстотин и пет години; и умря.<br />5:12. Кенан живя седемдесет години и роди Маалалеила.<br />5:13. А откак роди Маалалеила, Кенан живя осемстотин и четиридесет години и роди синове и дъщери.<br />5:14. И всичките дни на Кенана станаха деветстотин и десет години и умря.<br />5:15. Маалалеил живя шестдесет и пет години и роди Яреда.<br />5:16. А откак роди Яреда, Маалалеил живя осемстотин и тридесет години и роди синове и дъщери.<br />5:17. И всичките дни на Маалалеила станаха осемстотин деветдесет и пет години; и умря.<br />5:18. Яред живя сто шестдесет и две години и роди Еноха.<br />5:19. А откак роди Еноха, Яред живя осемстотин години и роди синове и дъщери.<br />5:20. И всичките дни на Яреда станаха деветстотин шестдесет и две години; и умря.<br />5:21. Енох живя шестдесет и пет години и роди Матусала.<br />5:22. А откак роди Матусала, Енох ходи по Бога триста години и роди синове и дъщери.<br />5:23. И всичките дни на Еноха станаха триста шестдесет и пет години.<br />5:24. И Енох ходи по Бога и не се намираше вече , защото Бог го взе.<br />5:25. Матусал живя сто осемдесет и седем години и роди Ламеха.<br />5:26. А откак роди Ламеха, Матусал живя седемстотин осемдесет и две години и роди синове и дъщери.<br />5:27. И всичките дни на Матусала станаха деветстотин шестдесет и девет години; и умря.<br />5:28. Ламех живя сто осемдесет и две години и роди син;<br />5:29. и наименува го Ной, като думаше: Тоя ще ни утеши в умората ни от работата ни и от труда на ръцете ни, който ни иде от земята, която Господ прокле.<br />5:30. А откак роди Ноя, Ламех живя петстотин двадесет и пет години и роди синове и дъщери.<br />5:31. И всичките дни на Ламеха станаха седемстотин и седем години; и умря.<br />5:32. А Ной беше петстотин години; и Ной роди Сима, Хама и Яфета.<br />

<br />- 6 -<br /><br />
6:1. Като почнаха човеците да се размножават по лицето на земята и им се раждаха дъщери,<br />6:2. Божиите синове, като гледаха, че човешките дъщери бяха красиви, вземаха си за жени от всички, които избираха.<br />6:3. И тогава рече Господ; Духът който съм му дал не ще владее вечно в човека; в блуждаенето си той е плът; затова дните му ще бъдат сто и двадесет години.<br />6:4. В ония дни се намираха исполините на земята; а при това, след като Божиите синове влизаха при човешките дъщери, и те им раждаха синове, тези бяха ония силни и прочути старовременни мъже.<br />6:5. И като видя Господ, че се умножава нечестието на човека по земята и че всичко, което мислите на сърцето му въображяваха, беше постоянно само зло,<br />6:6. разкая се Господ, че беше направил човека на земята, и огорчи се в сърцето Си.<br />6:7. И рече Господ: Ще изтребя от лицето на земята човека, когото създадох, - човеци, зверове, влечуги и въздушни птици, - понеже се разкаях, че ги създадох.<br />6:8. А Ной придоби Господното благоволение.<br />6:9. Ето Ноевото потомство. Ной беше човек праведен, непорочен между съвременниците си; той ходеше по Бога.<br />6:10. И Ной роди три сина: Сима, Хама и Яфета.<br />6:11. И земята се разврати пред Бога; земята се изпълни с насилие.<br />6:12. И Бог видя земята; и, ето, тя бе развратена защото всяка твар се обхождаше развратно на земята.<br />6:13. И рече Бог на Ноя: Краят на всяка твар се предвижда от Мене, защото земята се изпълни с насилие чрез тях; затова, ето, ще ги изтребя заедно със земята.<br />6:14. Направи си ковчег от гоферово дърво; стаи да направиш в ковчега; и да го измажеш отвътре и отвън със смола.<br />6:15. Направи го така: дължината на ковчега да бъде триста лакти, широчината му петдесет лакти, а височината му тридесет лакти.<br />6:16. Прозорец направи на ковчега, като изкараш ковчега без един лакът до върха, а вратата на ковчега постави отстрана; направи го с долен, среден и горен етаж.<br />6:17. ето, Аз ще докарам на земята потоп от вода, за да изтребя под небето всяка твар, която има в себе си жизнено дихание; всичко що се намира на земята ще измре.<br />6:18. Но с тебе ще поставя завета Си; и ще влезеш в ковчега ти, синовете ти, жена ти и снахите ти с тебе.<br />6:19. И от всичко, от всякакъв вид твар, която живее, да вкараш в ковчега по две от всеки вид, за да опазиш живота им със себе си; мъжко и женско да бъдат.<br />6:20. От птиците според вида им, от добитъка според вида му, и от всичките земни животни според вида им, по две от всички да влязат при тебе, за да им опазиш живота.<br />6:21. А ти си вземи от всякаква храна, която се яде, и събери я при себе си, та да послужи за храна на тебе и на тях.<br />6:22. И Ной извърши всичко според както му заповяда Бог; така стори.<br />

<br />- 7 -<br /><br />
7:1. Тогава Господ рече на Ноя: Влез ти и целият ти дом в ковчега; защото в това поколение тебе видях праведен пред Мене.<br />7:2. Вземи си по седем от всички чисти животни, мъжки и женските им; а от нечистите животни по две, мъжки и женските им;<br />7:3. също и от въздушните птици по седем, мъжки и женски; за да опазиш от тях разплод по лицето на цялата земя.<br />7:4. Защото още седем дни и Аз ще направя да вали дъжд по земята четиридесет дни и четиридесет нощи; и ще изтребя от лицето на земята всичко живо, що съм направил.<br />7:5. И Ной извърши всичко, според както му заповяда Господ.<br />7:6. А Ной беше на шестстотин години когато стана на земята потопът от водата.<br />7:7. И поради водите на потопа влязоха в ковчега Ной, синовете му, жена му и снахите му с него.<br />7:8. От чистите животни и от нечистите животни, от птиците, и от всичко, което пълзи по земята,<br />7:9. влязоха в ковчега две по две при Ноя, мъжки и женски, според както заповяда Бог на Ноя.<br />7:10. И след седмия ден водите на потопа заляха земята.<br />7:11. В шестстотната година на Ноевия живот, във втория месец, на седемнадесетия ден от месеца, в същия ден всичките извори на голямата бездна се разпукнаха и небесните отвори се разкриха.<br />7:12. И дъждът валя на земята четиридесет дни и четиридесет нощи.<br />7:13. В тоя същи ден влязоха в ковчега Ной и синовете Ноеви: Сим, Хам и Яфет, и Ноевата жена, и с тях трите му снахи -<br />7:14. те и всичките животни според вида си, всичкият добитък според вида си, и всичките влечуги, които пълзят по земята според вида си и всичките птици според вида си, всяко пернато от всякакъв вид.<br />7:15. Две по две от всяка твар, която има в себе си жизнено дихание, влязоха в ковчега при Ноя.<br />7:16. И като влязоха, мъжки и женски от всяка твар влязоха, според както Бог бе заповядал; и Господ го затвори вътре.<br />7:17. Четиридесет дни трая потопът на земята; и водите дойдоха та подеха ковчега и той се издигна над земята.<br />7:18. Водите се усилваха и прииждаха много на земята, така ковчегът се носеше по повърхността на водите.<br />7:19. Водите се усилваха и твърде много на земята, така щото се покриха всичките високи планини намиращи се под цялото небе.<br />7:20. Петнадесет лакти по-горе от тях се издигнаха водите, та планините се покриха.<br />7:21. И всяка твар, която се движеше по земята, умря, - птици, добитък, зверове, всички животни, които пълзят по земята и всеки човек.<br />7:22. От всичко що беше на сушата, всичко, което имаше в ноздрите си жизнено дихание, измря.<br />7:23. Всичко живо що се намираше по лицето на земята се изтреби, - човеци, добитък, животни и небесни птици; изтребиха се от земята; останаха само Ной и ония, които бяха с него в ковчега.<br />7:24. А водите се застояха по земята сто и петдесет дни.<br />

<br />- 8 -<br /><br />
8:1. Тогава си спомни Бог за Ноя и за всичко живо и за всичкия добитък, що бяха с него в ковчега; и Бог накара вятър да мине по земята, та водите престанаха.<br />8:2. Тоже се затвориха изворите на бездната и небесните отвори, и дъждът от небето спря.<br />8:3. Малко по малко водите се оттеглиха от земята и подир сто и петдесет дни водите взеха да намаляват.<br />8:4. А на седемнадесетия ден от седмия месец ковчегът заседна върху Араратските планини.<br />8:5. Водите намаляваха непрестанно до десетия месец; и на първия ден от десетия месец върховете на планините се показаха.<br />8:6. После, след четиридесет дни, Ной отвори прозореца на ковчега, що беше направил;<br />8:7. и изпрати гарван, който, като излезе, отиваше насам натам докато пресъхнаха водите на земята.<br />8:8. Тогава изпрати гълъб, за да види дали са престанали водите по лицето на земята.<br />8:9. Но гълъбът, понеже не намери почивка за нозете си, върна се при него в ковчега, защото водата бе още по лицето на цялата земя. И той простря ръка та го взе, и внесе го при себе си в ковчега.<br />8:10. А като почака още седем дни, пак изпрати гълъба от ковчега.<br />8:11. И надвечер гълъбът се върна при него, и ето, имаше в устата си пресен маслинен лист; така Ной позна, че водата е спаднала по земята.<br />8:12. След това той почака още седем дни, и изпрати гълъба; но той не се върна вече при него.<br />8:13. В шестстотин и първата година на Ноевия живот , на първия ден от първия месец, водата пресъхна на земята; и Ной, като дигна покрива на ковчега, погледна, и, ето, повърхността на земята бе изсъхнала.<br />8:14. А на двадесет и седмия ден от втория месец земята съвършено изсъхна.<br />8:15. Тогава говори Бог на Ноя, казвайки:<br />8:16. Излез от ковчега, ти, жена ти, синовете ти и жените им с тебе.<br />8:17. Изведи със себе си всичко живо от всяка твар, що е с тебе,- птици, добитък и всичките животни които пълзят по земята, за да се разплодяват по земята, да раждат и да се умножават по земята.<br />8:18. Ной излезе, и с него синовете му, жена му и снахите му;<br />8:19. излязоха от ковчега и всичките животни, всичките птици, всичко, що се движи по земята според родовете си.<br />8:20. И Ной издигна олтар на Господа; и взе от всяко чисто животно и от всяка чиста птица, та ги принесе за всеизгаряне на олтара;<br />8:21. и Господ помириса сладко благоухание; и рече Господ в сърцето Си: Не ще проклинам вече земята, поради човека, защото помислите на човешкото сърце са зло още от младините му, нито ще поразя вече друг път всичко живо както сторих.<br />8:22. Догде съществува земята, сеитба и жътва, студ и горещина, лято и зима, ден и нощ няма да престанат.<br />

<br />- 9 -<br /><br />
9:1. В това време Бог благослови Ноя и синовете му, като им каза: Плодете се, размножавайте се и напълнете земята.<br />9:2. Ще се страхуват и ще треперят от вас всички земни животни и всички въздушни птици; те са всичко, що пълзи по земята и с всички земни риби са предадени в ръцете ви.<br />9:3. Всичко живо, що се движи ще ви бъде за храна; давам ви всичко също, както дадох зелената трева.<br />9:4. Месо обаче с живота му, тоест , с кръвта му, да не ядете.<br />9:5. А вашата кръв, кръвта на живота ви, непременно ще изискам; от всяко животно ще я изискам; и от човека, да! от брата на всеки човек, ще изискам живота на човека.<br />9:6. Който пролее човешка кръв, и неговата кръв от човек ще се пролее; защото по Своя образ направи Бог човека.<br />9:7. А вие, плодете се и се размножавайте, разплодете се по земята и умножавайте се по нея.<br />9:8. После Бог говори на Ноя и на синовете му с него, казвайки:<br />9:9. Вижте, Аз поставям завета Си с вас и с потомството ви подир вас;<br />9:10. и всичко живо, що е с вас, - птиците, добитъкът и всичките земни животни, които са с вас, да! с всяко земно животно от всичко, което е излязло от ковчега.<br />9:11. Поставям завета Си с вас, че няма да се изтреби вече никоя твар от водите на потопа, нито ще настане вече потоп да опустоши земята.<br />9:12. Бог рече още: Ето белегът на завета, който Аз поставям до вечни поколения между Мене и вас и всичко живо, което е с вас:<br />9:13. поставям дъгата Си в облака, и тя ще бъде белег на завет между Мене и земята.<br />9:14. Когато докарам облак на земята, дъгата ще се яви в облака:<br />9:15. и ще спомня завета Си, който е между мене и вас и всичко живо от всяка твар; и водата няма вече да стане потоп за изтреблението на всяка твар.<br />9:16. Дъгата ще бъде в облака: и ще я гледам, за да си напомням всегдашния завет между Бога и всичко живо от всяка твар, което е на земята.<br />9:17. Каза Бог на Ноя: Това е белегът на завета, който установих между мене и всяка твар, която е на земята.<br />9:18. А излезлите от ковчега Ноеви синове бяха Сим, Хам и Яфет; а Хам беше баща на Ханаана.<br />9:19. Тия трима бяха Ноевите синове; и от тях се насели цялата земя.<br />9:20. В това време Ной почна да работи земята и насади лозе.<br />9:21. като пи от виното опи се и се разголи в шатрата си.<br />9:22. И Хам, Ханаановия баща, видя голотата на баща си и каза на двамата си братя отвън.<br />9:23. А Сим и Яфет взеха една дреха и, като я туриха двамата на рамената си, пристъпиха заднишком та покриха голотата на баща си; лицата им гледаха назад, та не видяха бащината си голота.<br />9:24. Като изтрезня Ной от виното си и се научи за онова, което му бе направил по-младият ме син, рече: -<br />9:25. Проклет да е Ханаан; Слуга на слуги ще бъде на братята си.<br />9:26. Рече още: Благословен Господ, Симовия Бог; И Ханаан да му бъде слуга.<br />9:27. Бог да разшири Яфета. И да се засели в шатрите на Сима; И Ханаан да им бъде слуга.<br />9:28. И след потопа Ной живя триста и петдесет години.<br />9:29. И всичките дни на Ноя станаха деветстотин и петдесет години; и умря.<br />

<br />- 10 -<br /><br />
10:1. Ето потомството на Ноевите синове, Сима Хама и Яфета; че и на тях се родиха синове след потопа.<br />10:2. Яфетови синове: Гомер, Магог, Мадай, Яван, Тувал, Мосох и Тирас.<br />10:3. А Гомерови синове: Асханаз, Рифат и Тогарма.<br />10:4. А Яванови синове: Елисей, Тарсис, Китим и Доданим.<br />10:5. От тях се разделиха островите на народите, в техните земи, всеки според езика си, според племето си, в народите си.<br />10:6. Хамови синове: Хус, Мицраим, Фут и Ханаан.<br />10:7. А Хусови синове: Сева, Евила, Савта, Раама и Савтека; а Раамови синове: Шева и Дедан.<br />10:8. Хус роди и Нимрода. Той пръв стана силен на земята.<br />10:9. Той беше голям ловец пред Господа: затова се казва: Като Нимрода, голям Ловец пред Господа.<br />10:10. Първо тоя царува над Вавилон Ерех, Акад и Халне, в Сенаарската земя.<br />10:11. От тая земя излезе и отиде в Асирия, та съгради Ниневия, Роовот-Ир, Халах<br />10:12. и Ресен между Ниневия и Халах (който е големия град).<br />10:13. А Мицраим роди Лудим, Анамим, Леавим, Нафтухим.<br />10:14. Патрусим, Каслухим (от които произлязоха филистимците) и Кафторим.<br />10:15. А Ханаан роди: първородния си син Сидон, после Хет,<br />10:16. евусейците, аморейците, гергесейците,<br />10:17. евейците, арукейците, асенейците,<br />10:18. арвадците, цемарейците и аматейците; и след това ханаанските племена се пръснаха.<br />10:19. Пределът на ханаанците беше от Сидон, като се отива за Герар до Газа, и като се отива за Содом и Гомор, Адма и Цевоим да Лаша.<br />10:20. Тия са Хамовите синове в земите си, в народите си, според племената си, според езиците си.<br />10:21. Родиха се тъй също чада на Сима, баща на всичките Еверовци и по-стар брат на Яфета.<br />10:22. Симови синове: Елам, Асур, Арфаксад, Луд и Арам.<br />10:23. А Арамови синове: Уз, Ул, Гетер и Маш.<br />10:24. И Арфаксад роди Сала, а Сала роди Евера.<br />10:25. И на Евера се родиха двама сина; името на единия беше Фалек* защото в неговите дни се разпредели земята; а името на брата му беше Иоктан.<br />10:26. Иоктан роди Алмодада, Шалефа, Хацармавета, Яраха.<br />10:27. Адорама, Узала, Дикла,<br />10:28. Овала, Авимаила, Шева,<br />10:29. Офира, Евила и Иовава; всички тия бяха Иоктанови синове.<br />10:30. Техните поселения бяха от Меша, като се отива за Сефар, източната планина.<br />10:31. Тия са Симовите синове в земите си, според племената си, според езиците си, според народите си.<br />10:32. Тия са племената на Ноевите синове според поколенията им, в народите им; и от тях се отделиха народите по земята след потопа.<br />

<br />- 11 -<br /><br />
11:1. А по цялата земя се употребяваше един език и един говор.<br />11:2. И като потеглюваха човеците към изток, намериха поле в Сенаарската земя, гдето се и заселиха.<br />11:3. И рекоха си един на друг: Елате, да направим тухли и да ги изпечем в огъня. Тухли употребяваха вместо камъни, а смола употребяваха вместо кал.<br />11:4. И рекоха: Елате, да си съградим град, даже кула, чийто връх да стига до небето; и да си спечелим име, да не би да се разпръснем по лицето на цялата земя.<br />11:5. А Господ слезе да види града и кулата, които градяха човеците.<br />11:6. И рече Господ: Ето, едни люде са, и всички говорят един език; и това е което са почнали да правят; и не ще може вече да им се забрани, какво да било нещо, що биха намислили да направят.<br />11:7. Елате да слезем, и там да разбъркаме езика им, тъй щото един други да не разбират езика си.<br />11:8. Така Господ ги разпръсна от там по лицето на цялата земя; а те престанаха да градят града.<br />11:9. За това той се наименува Вавилон*, защото там Господ разбърка езика на цялата земя; и от там Господ ги разпръсна по лицето на цялата земя.<br />11:10. Ето Симовото потомство: Сим беше на сто години, а роди Арфаксада две години след потопа;<br />11:11. а откак роди Арфаксада, Сим живя петстотин години, и роди синове и дъщери.<br />11:12. Арфаксад живя тридесет и пет години и роди Сала;<br />11:13. а откак роди Сала, Арфаксад живя четиристотин и три години, и роди синове и дъщери.<br />11:14. Сала живя тридесет години и роди Евера;<br />11:15. а откак роди Евера, Сала живя четиристотин и три години, и роди синове и дъщери.<br />11:16. Евер живя тридесет и четири години и роди Фалека;<br />11:17. а откак роди Фалека, Евер живя четиристотин и тридесет години и роди синове и дъщери.<br />11:18. Фалек живя тридесет години и роди Рагава;<br />11:19. а откак роди Рагава, Фалек живя двеста и девет години и роди синове и дъщери.<br />11:20. Рагав живя тридесет и две години и роди Серуха;<br />11:21. а откак роди Серуха, Рагав живя двеста и седем години и роди синове и дъщери.<br />11:22. Серух живя тридесет години и роди Нахора;<br />11:23. а откак роди Нахора, Серух живя двеста години и роди синове и дъщери.<br />11:24. Нахор живя двадесет и девет години и роди Тара;<br />11:25. а откак роди Тара, Нахор живя сто и деветнадесет години и роди синове и дъщери.<br />11:26. Тара живя седемдесет години и роди Аврама, Нахора и Арана.<br />11:27. Ето потомството и на Тара: Тара роди Аврама, Нахора и Арана; а Аран роди Лота.<br />11:28. И Аран умря преди баща си Тара в Ур Халдейски, в родната си земя.<br />11:29. И Аврам и Нахор си взеха жени; името на Аврамовата жена бе Сарайя, а името на Нахоровата жена Мелха, Дъщеря на Арана, който освен че беше баща на Мелха, беше баща и на Есха.<br />11:30. А Сарайя беше бездетна, нямаше чада.<br />11:31. И Тара взе сина си Аврама и внука си Лота, Арановия син, и снаха си Сарайя, жената на сина си Аврама та излязоха от Ур Халдейски, за да отидат в Ханаанската земя; и дойдоха в Харан, гдето се и заселиха.<br />11:32. И дните на Тара станаха двеста и пет години; и Тара умря в Харан.<br />

<br />- 12 -<br /><br />
12:1. Тогава Господ каза на Аврама: Излез от отечеството си, измежду рода си и из бащиния си дом, та иди в земята, която ще ти покажа.<br />12:2. Ще те направя голям народ; ще те благословя, и ще прославя името ти, и ще бъдеш за благословение.<br />12:3. Ще благословя ония, които те благославят, а ще прокълна всеки, който те кълне; и в тебе ще се благославят всички земни племена.<br />12:4. И тъй, Аврам тръгна според както му рече Господ, и Лот тръгна с него. А Аврам беше на седемдесет и пет години, когато излезе от Харан.<br />12:5. Аврам взе жена си Сарайя, братанеца си Лот, всичкия имот, който бяха спечелили, и хората, които бяха придобили в Харан, та излязоха, за да отидат в Ханаанската земя.<br />12:6. И Аврам пропътува земята до местността Сихем, до дъба Море. В това време ханаанците живееха в земята.<br />12:7. И Господ се яви на Аврама и рече: На твоето потомство ще дам тая земя. И там издигна олтар на Господа, Който му се яви.<br />12:8. От там се премести към хълма, който е на изток от Ветил, дето разпъна шатрата си, Ветил оставаше на запад, а Гай - на изток; и там издигна олтар на Господа и призова Господното име.<br />12:9. После, като се дигна, Аврам все напредваше към юг.<br />12:10. А настана глад в земята; затова Аврам слезе в Египет да поживее там, понеже гладът беше се усилил в Ханаанската земя.<br />12:11. И когато наближи да влезе в Египет, рече на жена си Сарайя: Виж сега, зная, че си жена красива наглед.<br />12:12. Египтяните, като те видят, ще рекат: Тя му е жена; и мене ще убият, а тебе ще оставят жива.<br />12:13. Кажи, моля, че си ми сестра, за да ми бъда добре покрай тебе и да се опази живота ми, поради твоята дума .<br />12:14. И като влезе Аврам в Египет, египтяните видяха, че жената беше твърде красива.<br />12:15. Видяха я и Фараоновите големци и я похвалиха на Фараона; затова жената беше заведена в дома на Фараона.<br />12:16. И заради нея той стори добро на Аврама, който достигна да има овци, говеда, осли, слуги, слугини, ослици и камили.<br />12:17. Но Господ порази Фараона и дома му с тежки язви, поради Аврамовата жена Сарайя.<br />12:18. Тогава Фараон повика Аврама и рече: Що е това, което ти ми стори? Защо не ми каза, че ти е жена?<br />12:19. Защо ми каза: Сестра ми е, така че аз си я взех за жена; сега, прочее, ето жена ти; вземи я и си иди.<br />12:20. И Фараон му определи човеци, които изпратиха него, жена му и всичко що имаше.<br />

<br />- 13 -<br /><br />
13:1. Така Аврам излезе от Египет, той, жена му и всичко що имаше, и Лот с него, та замина към южната страна.<br />13:2. Аврам беше много богат с добитък, сребро и злато.<br />13:3. И от южната страна той минаваше постепенно дори до Ветил, до мястото, гдето от по-напред беше поставена шатрата му между Ветил и Гай.<br />13:4. до мястото, гдето първоначално беше издигнат олтара; и там Аврам призова Господното име.<br />13:5. Също и Лот, който придружаваше Аврама, имаше овци, говеда и шатри.<br />13:6. И понеже земята не ги побираше да живеят заедно, тъй като имотът им беше много, и не можеха да живеят заедно,<br />13:7. появи се спречкване между Аврамовите говедари и Лотовите говедари. (По това време ханаанците и ферезейците населяваха тая земя).<br />13:8. Тогава Аврам рече на Лота: Да няма, моля ти се, спречкване между мене и тебе между моите говедари и твоите говедари, защото ние сме братя.<br />13:9. Не е ли пред тебе цялата земя. Моля ти се, отдели се от мене; ти ако идеш наляво, то аз ще ида надясно; или ако ти идеш надясно, аз ще ида наляво.<br />13:10. Лот, прочее, подигна очи и разгледа цялата равнина на Иордан и видя , че беше добре напоявана догде се стигне в Сигор, (преди да беше разорил Господа Содома и Гомора), като Господната градина, като Египетската земя.<br />13:11. За това Лот си избра цялата Иорданска равнина. И Лот тръгна към изток и се разделиха един от друг.<br />13:12. Аврам се засели в Ханаанската земя; а Лот се засели между градовете на Иорданската равнина, и преместваше шатрите си докато стигна до Содом.<br />13:13. А содомските мъже бяха твърде нечестиви и грешни пред Господа.<br />13:14. И Господ каза на Аврама, след като се отдели Лот от него: Подигни сега очите си от мястото гдето си, та погледни към север и юг, изток и запад;<br />13:15. защото цялата земя, която виждаш, ще дам на тебе и на потомството ти до века.<br />13:16. И ще направя потомството ти многочислено като земния прах; така щото, ако може някой да изброи земния прах, то и твоето потомство ще изброи.<br />13:17. Стани, обходи дължината на земята, защото на теб ще я дам.<br />13:18. Тогава Аврам премести шатрата си, дойде и се засели при Мемриевите дъбове, които са в Хеврон; и там издигна олтар на Господа.<br />

<br />- 14 -<br /><br />
14:1. В дните не Сенаарския цар Амарфал, Еласарският цар Ариох, Еламският цар Ходологомор и Гоимският цар Тидал,<br />14:2. тия царе отвориха война против Содомския цар Вера, Гоморския цар Верса, Адманския цар Сенав, Цевоимския цар Симовор и царя на Вала, (която е Сигор).<br />14:3. Всички тия се събраха в Сидимската долина (дето е сега Соленото Море).<br />14:4. Дванадесет години бяха се подчинявали на Ходологомора, а в тринадесетата въстанаха.<br />14:5. В четиринадесетата година дойдоха Ходологомор и царете, които бяха с него, та поразиха рафаимите в Астарот-карнаим, зузимите в Хам, емимите в Сави-кириатаим<br />14:6. и хорейците в поляната им Сиир, до Елфаран, който е при пустинята.<br />14:7. А като се върнаха, дойдоха в Ен-мишнат, (който е Кадис), и поразиха цялата страна на амаликитяните, както и амореите, които живееха в Асасон-тамар.<br />14:8. Тогава Содомският цар, Гоморският цар, Адманският цар, Цевоимският цар и царят на Вала, (която е Сигор), излязоха и се опълчиха против тях на бой в Сидимската долина:<br />14:9. против Еламския цар Ходологомор, Гиомския цар Тидал, Сенаарския цар Амарфал и Еласарския цар Ариох. Имаше четирима царе против петимата.<br />14:10. А Сидимската долина беше пълна със смолни кладенци; и Содомският и Гоморският царе, като бягаха, паднаха в тях, а останалите избягаха на бърдото.<br />14:11. И победителите задигнаха всичкия имот на Содома и Гомора и всичката им храна и си отидоха.<br />14:12. Взеха и Аврамовия братанец Лот, който живееше в Содом, заедно с имота му и си отидоха.<br />14:13. А един от избавилите се дойде и извести това на евреина Аврам; той живееше при дъбовете на Амореца Мамврий, брат на Есхола и брат на Анера, които бяха Аврамови съюзници.<br />14:14. А като чу Аврам, че брат му бил пленен, изведе своите триста и осемнадесет обучени мъже, родени в неговия дом и гони неприятеля до Дан.<br />14:15. И през нощта, той и слугите му, като се разделиха против тях, поразиха ги и ги гониха до Хова, която е от ляво на Дамаск.<br />14:16. И възвърна всичкия имот, върна на брата си Лота с имота му, както и жените и людете.<br />14:17. И като се върна Аврам от поражението на Ходологомора и на царете, които бяха с него, Содомският цар излезе да го посрещне в Савинската долина, (която е Царевата долина).<br />14:18. Така Салимският цар Мелхиседек, който беше свещеник на Всемогъщия Бог, изнесе хляб и вино<br />14:19. та го благослови, казвайки: Благословен да бъде Аврам от Всевишния Бог, Създател на небето и на земята;<br />14:20. благословен и Всевишният Бог, който предаде неприятелите ти в твоята ръка. И Аврам му даде десетък от всичко.<br />14:21. А Содомският цар рече на Аврама: Дай ми човеците, а имота задръж за себе си.<br />14:22. Но Аврам каза на Содомския цар: Аз дигнах ръката си пред Господа, Всевишния Бог, Създател на небето и земята,<br />14:23. и се заклех , че няма да взема нищо от твоето, ни конец ни ремък за обуща, да не би да речеш: Аз обогатих Аврама.<br />14:24. Приемам само онова, което изядоха момците; и дела на мъжете които отидоха с мене: Анер, Есхол и Мамври - те нека вземат дела си.<br />

<br />- 15 -<br /><br />
15:1. След тия събития, дойде Господното слово на Аврама във видение и каза: Не бой се, Авраме; Аз съм твой щит, наградата ти е извънредно голяма.<br />15:2. А Аврам рече: Господи Иеова, какво ще ми дадеш, като аз си отивам бездетен и тоя Елиезер от Дамаск ще притежава дома ми?<br />15:3. Аврам рече още: Ето Ти не ми даде чадо; и, ето, един роден в дома ми ще ми стане наследник.<br />15:4. Но, ето, дойде Господното слово и му каза: Тоя човек няма да ти стане наследник; но оня, който ще излезе от твоите чресла, ще ти бъде наследник.<br />15:5. Тогава, като го изведе вън, каза: Погледни сега на небето и изброй звездите, ако можеш ги изброи. И рече му: Толкова ще бъде твоето потомство.<br />15:6. И Аврам повярва в Господа; и Той му го вмени за правда.<br />15:7. После му каза: Аз съм Господ, който те изведох от Ур Халдейски, за да ти дам да наследиш тая земя.<br />15:8. А той рече: Господи Иеова, по какво да позная че ще я наследя?<br />15:9. Господ му рече: Вземи ми тригодишна юница, тригодишна коза, тригодишен овен, гургулица и гълъбче.<br />15:10. И той Му взе всички тия, разсече ги през средата и постави всяка половина срещу другата, но птиците не разсече.<br />15:11. И спуснаха се хищни птици на труповете; но Аврам ги разпъди.<br />15:12. А около захождането на слънцето, дълбок сън нападна Аврама; и, ето, ужас, като страшен мрак, го обзе.<br />15:13. Тогава Господ каза на Аврама: Знаейки - знай, че твоето потомство ще бъде чуждо в чужда земя и ще им бъдат роби; и те ще ги угнетяват четиристотин години.<br />15:14. Но Аз ще съдя народа, комуто ще робуват; и подир това ще излязат с голям имот<br />15:15. А ти ще отидеш при бащите си в мир; ще бъдеш погребан в честита старост.<br />15:16. А в четвъртия род потомците ти ще се върнат тука; защото беззаконието на аморейците не е още стигнало до върха си.<br />15:17. А когато слънцето залезе и настана мрак, ето димяща пещ и огнен пламък, който премина между тия части.<br />15:18. И в същия ден Господ направи завет с Аврама, като каза: На твоето потомство давам тая земя, от Египетската река до голямата река, реката Ефрат,<br />15:19. земята на кенейците, кенезейците, кадмонейците,<br />15:20. хетейците, ферезейците, рафаимите,<br />15:21. аморейците, ханаанците, гергесейците и евусейците.<br />

<br />- 16 -<br /><br />
16:1. А Сарайя, жената на Аврама, не му раждаше деца; но, като имаше слугиня египтянка, на име Агар,<br />16:2. Сарайя рече на Аврама: Виж сега, Господ не ми дава да раждам; моля ти се влез при слугинята ми; може би ще придобия чадо, чрез нея. И Аврам послуша това, което каза Сарайя.<br />16:3. И тъй, след като Аврам беше преживял десет години в Ханаанската земя, Сарайя Аврамовата жена, взе слугинята си Агар, египтянката, и я даде на мъжа си Аврама да му бъде жена.<br />16:4. И той влезе при Агар и тя зачна; и като видя че зачна, господарката й стана презряна в очите й.<br />16:5. Тогава Сарайя рече на Аврама: Поради тебе ми дойде тая обида. Дадох слугинята си в твоите обятия; а като видя, че зачна, аз станах презряна в очите й. Господ нека съди между мене и тебе.<br />16:6. А Аврам рече на Сарайя: Ето, слугинята ти; стори с нея, както ти се вижда угодно. Прочее, Сарайя се отнасяше зле с нея, така щото тя побягна от лицето й.<br />16:7. Но ангел Господен я намери при един воден извор в пустинята, при извора на пътя за Сур;<br />16:8. и рече: Агар, Сараина слугиньо, от где идеш? и къде отиваш? А тя рече: Бягам от лицето на господарката си Сарайя.<br />16:9. А ангелът Господен й рече: Върни се при господарката си, и покори се под властта й*.<br />16:10. Ангелът Господен тоже и рече: Ще преумножа потомството ти, до толкоз, че да не може да се изброи, поради своето множество.<br />16:11. После ангелът Господен й каза: Ето ти си зачнала, и ще родиш син; да го наименуваш Исмаил+, защото Господ чу скръбта ти.<br />16:12. Той ще бъде между човеците, като див осел; ще дига ръката си против всекиго и всеки ще дига ръката си против него; и той ще живее независим от всичките си братя.<br />16:13. Тогава Агар даде на Господа, Който й говореше, това име: Ти си Бог, Който вижда; защото рече: Не видях ли тук аз Онзи, Който ме вижда?<br />16:14. Затова, тоя кладенец се наименува Вир-лахай-рой§; ето той е между Кадис и Варад.<br />16:15. И Агар роди син на Аврама; и Аврам наименува сина си, роден от Агар, Исмаил.<br />16:16. А Аврам беше на осемдесет и шест години когато Агар му роди Исмаила.<br />

<br />- 17 -<br /><br />
17:1. Когато Аврам беше на деветдесет и девет години, Господ се яви на Аврама и му рече: Аз съм Всемогъщият; ходи пред Мене и бъди непорочен.<br />17:2. И ще направя завета си между Мене и тебе и ще те умножа твърде много.<br />17:3. Тогава Аврам падна на лицето си; и Бог му говореше, казвайки:<br />17:4. Ето, Моят завет е с тебе; и ти ще станеш отец на множество народи.<br />17:5. Не ще се именуваш вече Аврам**, но името ти ще бъде Авраам++; защото те направих отец на множество народи.<br />17:6. Ще те наплодя твърде много и ще произведа народи от тебе; и царе ще произлязат от тебе.<br />17:7. И ще утвърдя завета Си между Мене и тебе и потомците ти след тебе през всичките им поколения за вечен завет, че ще бъда Бог на тебе и на потомството след тебе.<br />17:8. На тебе и на потомството ти след тебе ще дам за вечно притежание земята, в която си пришелец, цялата Ханаанска земя; и ще им бъда Бог.<br />17:9. Бог още каза на Авраама: Пази ти завета Ми, ти и потомците ти след тебе, през всичките си поколения.<br />17:10. Ето моят завет, който трябва да пазите между Мене и вас и потомците ти след тебе: всеки между вас от мъжки пол да се обрязва.<br />17:11. Да обрязвате краекожието на плътта си; и това ще бъде знак на завета между Мене и вас.<br />17:12. Всяко мъжко дете между вас във всичките ви поколения, като стане на осем дни трябва да се обрязва, както роденото у дома ти, така и онова, което не е от твоето потомство, купена с пари от някой чужденец.<br />17:13. Непременно трябва да се обрязва и роденият у дома ти и купеният с парите ти; и Моят завет в плътта ви, ще бъде вечен завет.<br />17:14. А необрязаният от мъжки пол, чието краекожие на плътта не е обрязано, тоя човек, да се погуби измежду людете си, защото е нарушил завета Ми.<br />17:15. После Бог каза на Авраама: Не наричай вече Сарайя жена си Сарайя*; но Сара+ да бъде името й.<br />17:16. Аз ще я благословя, още и син ще ти дам от нея; да! ще я благословя, и тя ще стане майка на народи; царе на племена ще произлязат от нея.<br />17:17. Тогава Авраам падна на лицето си и се засмя, и рече в сърцето си: На стогодишен човек ли ще са роди дете? И Сара, която име деветдесет години, ще роди ли?<br />17:18. И рече Авраам на Бога; Исмаил да е жив пред Тебе.<br />17:19. Но Бог каза: Не, а жена ти Сара ще ти роди син, и ще го наречеш Исаак; и с него ще утвърдя завета Си за вечен завет, който ще бъде и за потомството му след него.<br />17:20. И за Исмаила те послушах. Ето, благослових го, и ще го наплодя и преумножа; дванадесет племена ще се родят от него, и ще го направя велик народ.<br />17:21. Но завета Си ще утвърдя с Исаака, когото Сара ще ти роди до година по това време.<br />17:22. А като прекрати думата Си с Авраама, Бог се възлезе от него.<br />17:23. В тоя същия ден Авраам взе сина си Исмаила, всичките родени у дома му и всичките купени с парите му, всеки от мъжки пол между човеците на Авраамовия дом и обряза краекожието на плътта им, според както Бог му каза.<br />17:24. Авраам беше на деветдесет и девет години когато се обряза краекожието на плътта му;<br />17:25. а син му Исмаил беше на тринадесет години, когато се обряза краекожието на плътта му.<br />17:26. В един и същи ден се обрязаха Авраам и син му Исмаил.<br />17:27. И всичките мъже от дома му както родените у дома, така и купените от чужденци с пари, се обрязаха заедно с него.<br />

<br />- 18 -<br /><br />
18:1. След това Господ се яви на Авраама при Мамвриевите дъбове, когато той седеше при входа на шатрата си в горещината на деня.<br />18:2. Като подигна очи и погледна, ето, трима мъже стояха срещу него; и като ги видя, затече се от входа на шатрата да ги посрещне, поклони се до земята, и рече:<br />18:3. Господарю мой, ако съм придобил твоето благоволение, моля Ти се, не отминавай слугата слугата Си.<br />18:4. Нека донесат малко вода, та си умийте нозете и си починете под дървото.<br />18:5. И аз ще донеса малко хляб, да подкрепите сърцата си, и после ще си заминете; понеже затова дойдохте при слугата си. А те рекоха: Стори, както си казал.<br />18:6. Тогава Авраам влезе бързо в шатрата при Сара и рече: Приготви по-скоро три мери чисто брашно, замеси и направи пити.<br />18:7. А Авраам се завтече при чердата, взе едно младо, добро теле и го даде на слугата, който побърза да го сготви.<br />18:8. После взе масло, мляко и сготвеното теле, та сложи пред тях; и стоеше при тях под дървото, докато ядяха.<br />18:9. Тогава му рекоха: Где е жена ти Сара? А той рече: Ето, в шатрата е.<br />18:10. И рече Господ : До година по това време Аз непременно ще се върна при тебе и, ето, жена ти Сара ще има син. А Сара слушаше от входа на шатрата, която беше зад него.<br />18:11. А Авраам и Сара бяха стари, в напреднала възраст; на Сара беше престанало обикновеното на жените.<br />18:12. И тъй Сара се засмя в себе си, като думаше: Като съм остаряла ще има ли за мене удоволствие, като и господаря ми е стар?<br />18:13. А Господ рече на Авраама: Защо се засмя Сара и каза: Като съм остаряла, дали наистина ще родя?<br />18:14. Има ли нещо невъзможно за Господа? На определеното време ще се върна при тебе, до година по това време и Сара ще има син.<br />18:15. Тогава Сара, понеже се уплаши, се отрече, казвайки: Не съм се смяла. А той каза: Не е тъй ; ти се засмя.<br />18:16. Като станаха от там, мъжете се обърнаха към Содом; и Авраам отиде с тях, за да ги изпрати.<br />18:17. И Господ рече: Да открия ли от Авраама това, което ще сторя,<br />18:18. тъй като Авраам непременно ще стане велик и силен народ и чрез него ще се благословят всичките народи на земята?<br />18:19. Защото съм го избрал*, за да заповяда на чадата си и на дома си след себе си да пазят Господния път, като вършат правда и правосъдие, за да направи Господ да стане с Авраама онова, което е говорил за него.<br />18:20. И рече Господ: Понеже викът на Содома и Гомора е силен и, понеже грехът им е твърде тежък,<br />18:21. ще сляза сега и ще видя дали са сторили напълно според вика, който стигна до Мене; и ако не, ще узная.<br />18:22. Тогава мъжете, като се обърнаха от там, отидоха към Содом. Но Авраам още стоеше пред Господа.<br />18:23. И Авраам се приближи и рече: Ще погубиш ли праведния с нечестивия?<br />18:24. Може да има петдесет праведника в града; ще погубиш ли местата, не ще ли го пощадиш, заради петдесет праведника, които са в него?<br />18:25. Далеч от Тебе да сториш такова нещо, да убиеш праведника с нечестивия, така щото праведния да бъде като нечестивия! Далеч от Тебе това! Съдията на цялата земя няма ли да върши правда?<br />18:26. И Господ каза: Ако намеря в Содом петдесет праведника, вътре в града, ще пощадя цялото място, заради тях.<br />18:27. А в отговор Авраам рече: Ето сега, аз, който съм прах и пепел, се осмелих да говоря на Господа;<br />18:28. може би на петдесет праведника да не достигат пет; ще погубиш ли целия град, поради липсата на пет души? Той каза: Няма да го погубя ако намеря там четиридесет и пет.<br />18:29. А Авраам пак Му говори, казвайки: Може да се намерят там четиридесет. Той каза: Заради четиридесет няма да сторя това.<br />18:30. А Авраам рече: Да се не разгневи Господ и ще кажа: Може да се намерят там тридесет. Той каза: Няма да сторя това, ако намеря там тридесет.<br />18:31. А Авраам рече: Ето сега, осмелих се да говоря на Господа; може да се намерят там двадесет. Той каза: Заради двадесетте няма да погубя града .<br />18:32. Тогава Авраам рече: Да се не разгневи Господ и аз ще продумам пак, само тоя път. И той каза: Може да се намерят там десет. И той каза: Заради десет няма да го погубя.<br />18:33. А като престана да говори с Авраама Господ си отиде; а Авраам се върна на мястото си.<br />

<br />- 19 -<br /><br />
19:1. Привечер дойдоха двама ангела в Содом; а Лот седеше в Содомската порта. И като ги видя, Лот стана да ги посрещне, поклони се с лице до земята и рече:<br />19:2. Ето, господари мои, свърнете, моля, в къщата на слугата си, пренощувайте и си умийте нозете, и утре станете та си идете по пътя. А те рекоха: Не, на улицата ще пренощуваме.<br />19:3. Но, като настояваше много, те се отбиха към него и влязоха в къщата му; и той им направи угощение и изпече безквасни хлябове; и ядоха.<br />19:4. А преди да си легнат те, градските мъже, Содомските жители, млади и стари, всичките люде от всякъде, обиколиха къщата<br />19:5. и викаха на Лота, казвайки: Где са мъжете, които дойдоха у тебе тая нощ? Изведи ни ги да ги познаем.<br />19:6. А Лот излезе при тях пред вратата, затвори вратата след себе си, и рече:<br />19:7. Моля ви се, братя мои, не правете такова нечестие.<br />19:8. Вижте сега, имам две дъщери, които не са познали мъж; тях да ви изведа вън, и сторете с тях, каквото ви се вижда угодно; само на тия мъже не струвайте нищо, понеже затова са влезли по покрива на стрехата ми.<br />19:9. Но те рекоха: Махни се нататък. Рекоха още: Той дойде тук самичък и пришелец, а иска още и съдия да стане; ей сега на тебе ще сторим по-голямо зло, отколкото на тях. И насилваха премного човека, Лота, и приближиха се да разбият вратата.<br />19:10. Но мъжете простряха ръце, дръпнаха Лота при себе си, в къщи, и затвориха вратата.<br />19:11. Тоже и поразиха със слепота човеците, които бяха пред вратата на къщата, и малък и голям, тъй щото се умориха, като търсеха вратата.<br />19:12. Тогава мъжете рекоха на Лота: Имаш ли тука друг някой: зет, синове, дъщери и които и да било други, що имаш в града, изведи ги из това място;<br />19:13. защото ние ще съсипем мястото, понеже силен стана викът им пред Господа, и Господ ни изпрати да го съсипем.<br />19:14. И тъй, Лот излезе и говори на зетьовете си, които щяха да водят дъщерите му и рече: Станете, излезте из това място, защото Господ ще съсипе града. Но не зетьовете му се видя, че той се шегува.<br />19:15. Когато се зазори, ангелите настояваха пред Лота, казвайки: Стани, вземи жена си и двете си дъщери, които са тука, за да не погинеш всред наказанието на тоя град.<br />19:16. Но тоя се бавеше; затова мъжете хванаха за ръка него, жена му и двете му дъщери, изведоха го и поставиха го вън от града; понеже Господ го пожали.<br />19:17. И като го изведоха вън, рече единият на Лота : Бягай за живота си; да не погледнеш назад, нито да се спреш някъде в цялата тая равнина; бягай на планината, за да не погинеш.<br />19:18. А Лот им рече: Ах, Господи, не така!<br />19:19. Ето, слугата ти придоби Твоето благоволение, и с опазването на живота ми, Ти правиш още по-голяма милостта, която си показал към мене; но аз не мога да побягна на планината да не би да ме постигне злато и да умра.<br />19:20. Гледай, моля, твоя град е близо, за да побягна там, и малък е. Нека побягна там, (не е ли малък град ?) и така животът ми ще се опази.<br />19:21. Той му каза: Ето слушам те и за това нещо, че няма да разоря града, за който ти говори.<br />19:22. Бързай, бягай там защото Аз не мога да сторя нищо, догде ти не стигнеш там. Затова тоя град се наименува Сигор*.<br />19:23. Слънцето изгряваше на земята, когато Лот влезе в Сигор.<br />19:24. Тогава Господ изля върху Содом и Гомор сяра и огън от Господа от небето.<br />19:25. Той разори тия градове и цялата равнина, всичките жители на градовете и земните растения.<br />19:26. Но жена му, след него, погледна назад, и стана стълб от сол.<br />19:27. Сутринта Авраам подрани на мястото, дето беше стоял пред Господа;<br />19:28. и погледна към Содом и Гомор и към цялата земя на равнината, и, ето видя, че дим, като дим от пещ, се издигаше от земята.<br />19:29. И тъй, когато Бог разоряваше градовете на тая равнина, Бог си спомни за Авраама и изпрати Лота изсред разорението, когато разори градовете, дето живееше Лот.<br />19:30. А Лот излезе от Сигор и живееше в планината, и с него двете му дъщери, понеже се боеше да остане в Сигор; затова живееше в една пещера, той и двете му дъщери.<br />19:31. Тогава по-старата рече на по-младата: Баща ни е стар, и няма мъж на земята да влезе при нас, според обичая на цялата земя.<br />19:32. Ела, да упоим баща си с вино и да преспим с него, за да запазим потомството от баща си.<br />19:33. И тъй, оная нощ упоиха баща си с вино; и по-старата влезе та преспа с баща си; а той не усети, нито кога легна тя, нито кога влезе.<br />19:34. На другия ден по-старата рече на по-младата: Виж, миналата нощ аз преспах с баща си; да го упоим с вино и тая нощ, та влез ти и преспи с него, за да запазим потомството от баща си.<br />19:35. И тъй, оная нощ упоиха баща си с вино, и по-младата влезе та преспа с него; а той не усети нито кога легна тя, нито кога стана.<br />19:36. Така и двете лотови дъщери зачнаха от баща си.<br />19:37. И по-старата роди син и го наименува Моав; той е до днес отец на моавците.<br />19:38. Роди и по-младата син и го наименува Бен-ами; той е и до днес отец на амонците.<br />

<br />- 20 -<br /><br />
20:1. От там Авраам пътуваше към южната страна. Той се настани между Кадис и Сур и живееше като пришелец в Герар.<br />20:2. И понеже Авраам казваше за жена си Сара: Сестра ми е, то Герарският цар Авимелех прати та взе Сара.<br />20:3. Но Бог дойде при Авимелеха в съня му, през нощта и му рече: Ето, ти умираш поради жената, която си взел; защото тя си има мъж.<br />20:4. (А Авимелех не беше се приближил при нея). И рече: Господи, ще погубиш ли един праведен народ?<br />20:5. Не каза ли сам той: Сестра ми е? Също и сама тя рече: Той ми е брат. С право сърце и с чисти ръце сторих аз това.<br />20:6. Бог му каза в съня: Да, Аз зная, че си сторил това с праведно сърце; още Аз те въздържах да не съгрешиш против Мене, и затова не те оставих да се докоснеш до нея.<br />20:7. Сега, прочее, върни жената на човека, защото е пророк и ще се помоли за тебе, и ти ще останеш жив; но, ако не я върнеш, знай, че непременно ще умреш, ти и всички твои.<br />20:8. На сутринта, като стана рано Авимелех повика всичките си слуги и извести всички тия неща в ушите им; и хората се уплашиха много.<br />20:9. Тогава Авимелех повика Авраам и му рече: Що ни стори ти? Какво ти съгреших, та си навлякъл на мене и на царството ми голям грях? Направил си ми работи, които не трябваше да се правят.<br />20:10. Рече още Авимелех на Авраама: Що си видял, та стори това нещо?<br />20:11. И рече Авраам: Сторих го понеже рекох: Не ще има страх от Бога в това място, и ще ме убият поради жена ми.<br />20:12. А при това, тя наистина ми е сестра, дъщеря на баща ми, но не и дъщеря на майка ми; и ми стана жена.<br />20:13. И когато Бог ме направи да странствувам от бащиния си дом, рекох й: Ще ми направиш тая добрина - На всяко място, гдето отидем, казвай за мене: Брат ми е.<br />20:14. Тогава Авимелех взе овци и говеда, слуги и слугини, та ги даде на Авраама и върна му жена му Сара.<br />20:15. И рече Авимилех: Ето, земята ми е пред тебе, засели се дето ти е угодно.<br />20:16. А на Сара каза: Виж, дадох на брат ти хиляда сребърника; ето, това ти е покривало за очите пред всички, които са с тебе и пред всички човеци си оправдана.<br />20:17. И тъй, Авраам се помоли на Бога; и Бог изцели Авимелеха, и жена му, и слугите му; и раждаха деца.<br />20:18. Защото, поради Авраамовата жена Сара, Господ беше заключил съвсем всички утроби на Авимелеховия дом.<br />

<br />- 21 -<br /><br />
21:1. И Господ посети Сара, според както беше рекъл; и Господ стори на Сара както бе казал.<br />21:2. Защото Сара зачна и роди син на Авраама в старините му, в определения му от Бога срок.<br />21:3. И Авраам наименува сина , който му се роди, когото Сара му роди, Исаак.<br />21:4. И на осмия ден Авраам обряза сина си Исаака, според както Бог му беше заповядал.<br />21:5. А Авраам беше на сто години, когато се роди сина му Исаак.<br />21:6. И Сара каза: Бог ме направи за смях; всеки, който чуе, ще ми се смее.<br />21:7. Каза още: Кой би рекъл на Авраама, че Сара ще кърми чада? - Защото му родих син в старините му.<br />21:8. А като порасна детето, отбиха го; и в деня, когато отбиха Исаака, Авраам направи голямо угощение.<br />21:9. А Сара видя, че синът на египтянката Агар, когото бе родила на Авраама се присмива;<br />21:10. затова рече на Авраама: Изпъди тая слугиня и сина й ; защото синът на тая слугиня няма наследство с моя син Исаак.<br />21:11. Обаче тая дума се видя на Авраама твърде тежка, поради сина му Исмаил .<br />21:12. Но Бог каза на Авраама: Да не ти се види тежко за момчето и за слугинята ти; относно всичко, което ти рече Сара, послушай думите й, защото по Исаака ще се наименува твоето потомство.<br />21:13. Но и от сина на слугинята ще направя да стане народ, понеже е твое чадо.<br />21:14. Тогава на сутринта Авраам стана рано, взе хляб и мех с вода и даде ги на Агар, като ги тури на рамото й; даде й още детето и я изпрати.А тя отиде и се заблуди в пустинята Вирсавее.<br />21:15. Но изчерпи се водата в меха; и майка му хвърли детето под един храст<br />21:16. и отиде та седна на среща, далеч колкото един хвърлей на стрела, защото си рече: Да не гледам, като умира детето. И като седна насреща, издигна глас и заплака.<br />21:17. И Бог чу гласа на момчето; и ангел Божий извика към Агар от небето и рече й: Що ти е, Агар? Не бой се, защото Бог чу гласа на момчето от мястото гдето е.<br />21:18. Стани, дигни момчето и крепи го с ръката си, защото ще направя от него велик народ.<br />21:19. Тогава Бог й отвори очите, и тя видя кладенец с вода; и отиде да напълни меха с вода и даде на момчето да пие.<br />21:20. Бог беше с момчето, което порасна, засели се в пустинята и стана стрелец.<br />21:21. Засели се във Фаранската пустиня; и майка му взе жена от Египетската земя.<br />21:22. По онова време Авимелех, с военачалника си Фихола, говори на Авраама, казвайки: Бог е с тебе във всичко що правиш.<br />21:23. Сега, прочее, закълни ми се тук в Бога, че не ще постъпваш неверно с мене, ни със сина ми, нито с внука ми; но, според благостта, която съм показал към тебе, ще показваш и ти към мене и към земята, в която си пребивавал.<br />21:24. И рече Авраам: Заклевам се.<br />21:25. Подир това Авраам изобличи Авимелеха за водния кладенец, който Авимелеховите слуги бяха отнели на сила.<br />21:26. Но рече Авимелех: Не знам кой е сторил това нещо; нито ти си ми явил за това, нито аз съм чул, освен днес.<br />21:27. Тогава Авраам взе овци и говеда и ги даде на Авимелеха, та двамата сключиха договор помежду си .<br />21:28. А Авраам отдели седем женски агнета от стадото.<br />21:29. И Авимелех каза на Авраама: Какви са тия женски агнета, които си отделил?<br />21:30. А той рече:Тия седем женски агнета ще вземеш от мене, да ми бъдат за свидетелство, че аз съм изкопал тоя кладенец.<br />21:31. Затова той наименува онова място Вирсавее, защото там се заклеха двамата.<br />21:32. Така те сключиха договор във Вирсавее: и след това станаха Авимелех и военачалникът Фихол и се върнаха във Филистимската земя.<br />21:33. И Авраам посади дъбрава във Вирсавее, и там призова името на Иеова, Вечния Бог.<br />21:34. И Авраам престоя във Филистимската земя много дни.<br />

<br />- 22 -<br /><br />
22:1. След тия събития Бог изпита Авраама, като му рече: Аврааме. А той рече: Ето ме.<br />22:2. И рече Бог : Вземи сега единствения си син, когото любиш, сина си Исаака, та иди в местността Мория и принесе го там във всеизгаряне на един от хълмовете, за който ще ти кажа.<br />22:3. На сутринта, прочее, Авраам подрани та оседла осела си и взе със себе се двама от слугите си и сина си Исаака; и, като нацепи дърва за всеизгарянето, стана та отиде на мястото, за което Бог му беше казал.<br />22:4. На третия ден Авраам подигна очи и видя мястото надалеч.<br />22:5. Тогава рече Авраам на слугите си: Вие останете тук с осела; а аз и момчето ще отидем до там и, като се поклоним, ще се върнем при вас.<br />22:6. И взе Авраам дървата за всеизгарянето и натовари ги на сина си Исаака, а той взе в ръката си огън и нож; и двамата отидоха заедно.<br />22:7. Тогава Исаак продума на баща си Авраама, казвайки: Тате! А той рече: Ето ме, синко. И рече Исаак : Ето огъня и дървата, а где е агнето за всеизгарянето?<br />22:8. И Авраам каза: Синко, Бог ще си промисли агнето за всеизгаряне. И двамата вървяха заедно.<br />22:9. А като стигнаха на мястото, за което Бог му беше казал, Авраам издигна там жертвеник, нареди дървата и, като върза сина си Исаака, тури го на жертвеника върху дърветата.<br />22:10. И Авраам простря ръката си та взе ножа да заколи сина си.<br />22:11. Тогава ангел Господен му викна от небето и рече: Аврааме, Аврааме! И той рече: Ето ме.<br />22:12. И ангелът рече: да не вдигнеш ръката си върху момчето, нито да му сториш нещо; защото сега зная, че ти се боиш от Бога, понеже на пожали за Мене и сина си, единствения си син.<br />22:13. Тогава Авраам, като подигна очи, видя, и ето зад него един овен вплетен с рогата си в един храст; и Авраам отиде, взе овена и го принесе всеизгаряне вместо сина си.<br />22:14. И Авраам наименува това място Иеова-ире*; и според това се казва и до днес: На хълма Господ ще промисли.<br />22:15. Тогава втори път ангел Господен викна на Авраама от небето и рече:<br />22:16. В Себе Си се заклевам, казва Господ, че понеже си сторил това нещо и не пожали сина си, единствения си син,<br />22:17. ще те благословя премного и ще умножа и преумножа потомството ти като небесните звезди и като пясъка на морския бряг; и потомството ти ще завладее портата на неприятелите си;<br />22:18. в твоето потомство ще се благословят всичките народи на земята, защото си послушал гласа Ми.<br />22:19. И тъй, Авраам се върна при слугите си, и станаха та отидоха заедно във Вирсавее; и Авраам се настани във Вирсавее.<br />22:20. А след тия събития, известиха на Авраама, казвайки: Ето, и Мелха роди чада на брата ми Нахор:<br />22:21. първородния му Уза, брата ми Вуза, Камуила Арамовия баща.<br />22:22. Кеседа, Азава, Фалдеса, Елдафа и Ватуила.<br />22:23. А Ватуил роди Ревека. Тия осем сина роди Мелха на Нахора Авраамовия брат.<br />22:24. Тоже и наложницата му, на име Ревма, роди Тевека, Гаама, Тахаса и Мааха.<br />

<br />- 23 -<br /><br />
23:1. Сара живя сто двадесет и седем години; тия бяха годините на Сариния живот.<br />23:2. И Сара умря в Кириат-арва, (който е Хеврон), в Ханаанската земя; и Авраам дойде да жалее Сара и да я оплаче.<br />23:3. И като стана Авраам от покойницата си, говори на хетейците, казвайки:<br />23:4. Пришелец и заселник съм аз между вас; дайте ми място за погребване между вас, което да е мое , за да погреба покойницата си пред очите си.<br />23:5. А хетейците в отговор на Авраама му казаха:<br />23:6. Послушай ни, господарю; между нас ти си княз Божий; погреби покойницата си в най-добрата от гробниците ни; никой от нас не ще ти откаже гробницата си, за да погребеш покойницата си.<br />23:7. Тогава стана Авраам, поклони се на людете на земята, на хетейците, и говори с тях, казвайки:<br />23:8. Ако ви е угодно да погреба покойницата си пред очите си, послушайте ме и станете посредници за мене пред Сааровия син Ефрон,<br />23:9. за да ми даде пещерата си Махпелах, която е на края на нивата му; с пълна цена нека ми я даде всред вас, като собственост за гробница.<br />23:10. А Ефрон седеше всред хетейците; и Ефрон, хетеецът, отговори на Авраама пред хетейците, които слушаха, пред всичките, които влизаха в портата на града му, казвайки:<br />23:11. Не, господарю, послушай ме; давам ти нивата, давам ти и пещерата, която е в нея; давам ти я пред тия мъже от людете си; погреби покойницата си.<br />23:12. Тогава Авраам се поклони пред людете на земята<br />23:13. и говори на Ефрона пред людете на земята, които слушаха, казвайки: Но, ако обичаш, моля, послушай ме: ще дам стойността на нивата; вземи я от мене и ще погреба покойницата си там.<br />23:14. А в отговор Ефрон каза на Авраама:<br />23:15. Чуй ме, господарю: земя за четиристотин сребърни сикли, какво е между мене и тебе? Погреби, прочее, покойницата си.<br />23:16. И Авраам прие казаното от Ефрона; и Авраам претегли на Ефрона парите, които определи пред хетейците, които слушаха, четиристотин сребърни сикли, каквито вървяха между търговците.<br />23:17. И тъй, Ефроновата нива, която беше в Махпелах, срещу Мамврий,- нивата, пещерата, която бе в нея, и всичките дървета в нивата, в междите около цялата нива,<br />23:18. станаха собственост на Авраама пред очите на синовете на Хета, пред всичките, които влизаха в портата на неговия град.<br />23:19. След това Авраам погреба жена си Сара в пещерата на нивата Махпелах, срещу Мамврий, (който е Хеврон), в Ханаанската земя.<br />23:20. Така нивата и пещерата в нея се утвърдиха на Авраама от хетейците, като собствено гробище.<br />

<br />- 24 -<br /><br />
24:1. А когато Авраам беше стар, напреднал във възраст, и Господ беше благословил Авраама във всичко,<br />24:2. рече Авраам на най-стария слуга в дома си, който беше настоятел на всичкия му имот: Тури, моля, ръката си под бедрото ми;<br />24:3. и ще те закълна в Господа, Бог на небето и Бог на земята, че няма да вземеш жена за сина ми от дъщерите на ханаанците, между които живея;<br />24:4. но да отидеш в отечеството ми, при рода ми, и от там да вземеш жена за сина ми Исаака.<br />24:5. А слугата му рече: Може да не иска жената да дойде след мене в тая земя; трябва ли да заведа сина ти в оная земя, отгдето си излязъл?<br />24:6. Но Авраам му каза: Пази се да не върнеш сина ми там.<br />24:7. Господ, небесният Бог, Който ме изведе из бащиния ми дом и от родната ми земя, и Който ми говори, и Който ми се закле, казвайки: На твоето потомство ще дам тая земя; Той ще изпрати ангела си пред тебе и ще вземеш жена за сина ми оттам.<br />24:8. Но, ако жената не иска да дойде след тебе, тогава ти ще бъдеш свободен от това мое заклеване; само да не върнеш сина ми там.<br />24:9. Тогава слугата тури ръката си под бедрото на господаря си Авраама и му се закле за това нещо.<br />24:10. И тъй, слугата взе десет от камилите на господаря си и тръгна, като носеше в ръцете си от всички богатства на господаря си; стана и отиде в Месопотамия, в Нахоровия град.<br />24:11. И надвечер, когато жените излизат да си наливат вода, той накара камилите да коленичат вън от града при водния кладенец.<br />24:12. Тогава каза: Господи, Боже на господаря ми Авраама, дай ми, моля, добър успех днес и покажи благост към господаря ми Авраама.<br />24:13. Ето, аз стоя при извора на водата, и дъщерите на града излизат да си наливат вода.<br />24:14. Нека момата, на която река: Я наведи водоноса си да пия; и тя рече: Пий, и ще напоя и камилите ти; -тя нека е оная, която си отредил за слугата си Исаака; от това ще позная, че си показал милост към господаря ми.<br />24:15. Докато той още говореше, ето Ревека излизаше с водоноса си на рамото си; тя бе се родила на Ватуила, син на Мелха, жената на Авраамовия брат Нахор.<br />24:16. Момата беше твърде красива на глед, девица, която никой мъж не беше познал; тя, като слезе на извора, напълни водоноса си и се изкачи.<br />24:17. А слугата се завтече да я посрещне и рече: Я дай ми да пия малко вода от водоноса ти.<br />24:18. А тя рече: Пий, господарю; и бърже сне водоноса си на ръката си, и му даде да пие.<br />24:19. И като му даде доволно да пие, рече: И за камилите ти ще налея догде се напоят.<br />24:20. И като изля бърже водоноса си в поилото, завтече се на кладенеца да налее още и наля за всичките му камили.<br />24:21. А човекът я наблюдаваше внимателно и мълчеше, за да узнае дали Господ бе направил пътуването му успешно или не.<br />24:22. Като напоиха камилите, човекът взе една златна обица, тежка половин сикъл, и две гривни за ръцете й, тежки десет сикли злато, и рече:<br />24:23. Чия си дъщеря? - я ми кажи. Има ли в къщата на баща ти място за нас да пренощуваме?<br />24:24. А тя му рече: Аз съм дъщеря на Ватуила, син на Мелха, когото тя е родила на Нахора.<br />24:25. Рече му още: Има у нас и слама, и храна доволно, и място за пренощуване.<br />24:26. Тогава човекът се наведе, та се поклони на Господа.<br />24:27. И рече: Благословен да бъде Господ, Бог на господаря ми Авраама, Който не лиши господаря ми от милостта си и верността си, като отправи Господ пътя ми в дома на братята на господаря ми.<br />24:28. А момата се завтече, та разказа тия неща на майка си.<br />24:29. И Ревека имаше брат на име Лаван; и Лаван се завтече вън при човека на извора.<br />24:30. Защото, като видя обицата и гривните на ръцете на сестра си и чу думите на сестра си Ревека, която казваше: Така ми говори човекът; той отиде при човека; и, ето, той стоеше при камилите до извора.<br />24:31. И рече му: Влез, ти, благословен от Господа; защо стоиш вън? Защото приготвих къщата и място за камилите.<br />24:32. И тъй, човекът влезе вкъщи; а Лаван разтовари камилите му и даде слама и храна за камилите, и вода за умиване неговите нозе и нозете на хората, които бяха с него.<br />24:33. И сложиха пред него да яде; но той рече: Не искам да ям, догде не кажа думата си. А Лаван рече: Казвай.<br />24:34. Тогава той каза: Аз съм слуга на Авраама.<br />24:35. Господ е благословил господаря ми премного, та стана велик; дал му е овци и говеда, сребро и злато, слуги и слугини, камили и осли.<br />24:36. И Сара, жената на господаря ми, роди син на господаря ми, когато беше вече остаряла; и на него той даде всичко, що има.<br />24:37. И господарят ми, като ме закле, рече: Да не вземеш за сина ми жена от дъщерите на ханаанците, в чиято земя живея.<br />24:38. Но да отидеш в бащиния ми дом и в рода ми, и от там да вземеш жена за сина ми.<br />24:39. И рекох на господаря ми: Може да не иска жената да дойде след мене.<br />24:40. Но той ми каза: Господ, пред Когото ходя, ще изпрати ангела си с тебе и ще направи пътуването ти успешно; и ще вземеш жена за сина ми от рода ми и от бащиния ми дом.<br />24:41. Само тогава ще бъдеш свободен от заклеването ми, когато отидеш при рода ми; и, ако не ти я дадат, тогава ще бъдеш свободен от заклеването ми.<br />24:42. И като пристигнах днес на извора, рекох: Господи, Боже на господаря ми Авраама, моля, ако правиш пътуването ми, по което ходя, успешно,<br />24:43. ето, аз стоя при водния извор; момата, която излезе да налее вода, и аз й река: Я ми дай да пия малко вода от водоноса ти,<br />24:44. и тя ми рече: И ти пий, и ще налея и за камилите ти,- тя нека е жената, която Господ е отредил за сина на господаря ми.<br />24:45. Докато още говорех в сърцето си, ето, Ревека излезе с водоноса на рамото си. И като слезе на извора и наля, рекох й: Я ми дай да пия.<br />24:46. И тя бързо сне водоноса от рамото си и рече: Пий и ще напоя и камилите ти. И тъй, аз пих, а тя напои и камилите.<br />24:47. Тогава я попитах, казвайки: Чия си дъщеря? А тя рече: Аз съм дъщеря на Ватуила, Нахоровия син, когото му роди Мелха. Тогава турих обицата на лицето й и гривните на ръцете й.<br />24:48. И наведох се, та се поклоних на Господа и благослових Господа, Бога на господаря ми Авраама, Който ме доведе по правия път, за да взема за сина на господаря ми братовата му дъщеря.<br />24:49. Сега, прочее, ако искате да постъпите любезно и верно спрямо господаря ми, кажете ми; и, ако не, пак ми кажете, за да се обърна надясно или наляво.<br />24:50. А Лаван и Ватуил в отговор рекоха: От Господа стана това; ние не можем да ти речем ни зло, ни добро.<br />24:51. Ето Ревека пред тебе; вземи я и си иди; нека бъде жена на сина на господаря ти, както Господ е говорил.<br />24:52. Като чу думите им, Авраамовият слуга се поклони на Господа до земята.<br />24:53. И слугата извади сребърни и златни накити и облекла, та ги даде на Ревека; така също даде скъпи дарове на брат й и на майка й.<br />24:54. Подир това, той и хората, които бяха с него, ядоха, пиха и пренощуваха; и като станаха сутринта, слугата рече: Изпратете ме при господаря ми.<br />24:55. А брат й и майка й казаха: Нека поседи момата с нас известно време, най-малко десетина дни, после нека иде.<br />24:56. Но той им каза: Не ме спирайте, тъй като Господ е направил пътуването ми успешно; изпратете ме да ида при господаря си.<br />24:57. А те рекоха: Да повикаме момата и да я попитаме, какво ще каже.<br />24:58. И тъй, повикаха Ревека и рекоха й: Отиваш ли с тоя човек? А тя рече: Отивам.<br />24:59. И така, изпратиха сестра си Ревека с бавачката й и Авраамовия слуга с хората му.<br />24:60. И благословиха Ревека, като й рекоха: Сестро наша, да се родят от тебе хиляди по десет хиляди и потомството ти да завладее портата на ненавистниците си.<br />24:61. И Ревека и слугите й станаха, възседнаха камилите и отидоха след човека. Така, слугата взе Ревека и си замина.<br />24:62. А Исаак идеше от Вир-лахайрои, защото живееше в южната земя.<br />24:63. И като излезе Исаак, за да размишлява на полето привечер, повдигна очи и видя; и, ето камили се приближаваха.<br />24:64. Също и Ревека повдигна очи и видя Исаака; и слезна от камилата.<br />24:65. Защото беше рекла на слугата: Кой е оня човек, който иде през полето насреща ни? И слугата беше казал: Това е господарят ми. Затова тя взе покривалото си и се покри.<br />24:66. И слугата разказа на Исаака всичко, което бе извършил.<br />24:67. Тогава Исаак въведе Ревека в шатъра на майка си Сара и я взе, и тя му стана жена, и той я обикна. Така Исаак се утеши след смъртта на майка си.<br />

<br />- 25 -<br /><br />
25:1. А Авраам взе и друга жена, на име Хетура.<br />25:2. Тя му роди Земрана, Иоксана, Мадана, Медиама, Есвока и Шуаха.<br />25:3. И Иоксан роди Сава и Дедана; а синове на Дедана бяха Асурим, Латусиим и Лаомим.<br />25:4. А синовете на Мадиама бяха Гефа, Ефер, Енох, Авида и Елдага; всички тия бяха потомци на Хетура.<br />25:5. Но Авраам даде целия си имот на Исаака.<br />25:6. А на синовете на наложниците си Авраам даде подаръци и, докато беше още жив, изпрати ги към изток, в източната земя, далеч от сина си Исаака.<br />25:7. А числото на годините на живота на Авраама, колкото живя, беше сто седемдесет и пет години.<br />25:8. И Авраам издъхна, като умря в честита старост, стар и сит от дни ; и прибра се при людете си.<br />25:9. А синовете му Исаак и Исмаил го погребаха в пещерата Махпелах, в нивата на Ефрона, син на Саара, хетееца, която е срещу Мамврий,<br />25:10. нивата, която Авраам купи от хетейците; там беше погребан Авраам, също и жена му Сара.<br />25:11. А подир смъртта на Авраама, Бог благослови сина му Исаака; а Исаак живееше при Вир-лахай-рои.<br />25:12. Ето потомството на Авраамовия син Исмаил, когото египтянката Агар, Сарината слугиня, роди на Авраама;<br />25:13. и ето имената на Исмаиловите синове, имената им според родовете им: Исмаиловият първороден- Наваиот, после Кидар, Адвеил, Мавсам,<br />25:14. Масма, Дума, Маса,<br />25:15. Адад, Тема, Етур, Нафис и Кедиа.<br />25:16. Тия са Исмаиловите синове, тия са имената им според колибите им и според оградените им села: дванадесет племеначалници според племената им.<br />25:17. И ето годините на Исмаиловия живот, години сто тридесет и седем; и като издъхна, умря и прибра се при людете си.<br />25:18. А потомците му се населиха в земите от Евила до Сур, който е срещу Египет, като се отива към Асирия; Исмаил се засели независим от всичките си братя.<br />25:19. Ето и потомството на Авраамовия син Исаак; Авраам роди Исаака,<br />25:20. а Исаак беше на четиридесет години, когато взе за жена Ревека, дъщеря на сириеца Ватуил от Падан-арам, и сестра на сириеца Лавана.<br />25:21. И молеше се Исаак на Господа за жена си, защото беше бездетна; Господ го послуша и жена му Ревека зачна.<br />25:22. А децата се блъскаха едно друго вътре в нея; и тя рече: Ако е така, защо да живея? И отиде да се допита до Господа.<br />25:23. А Господ й рече: - Два народа са в утробата ти, И две племена ще се разделят от корема ти; Едното племе ще бъде по-силно от другото племе; И по-големият ще слугува на по-малкия.<br />25:24. И когато се изпълни времето й да роди, ето, близнета имаше в утробата й.<br />25:25. Първият излезе червен, цял космат, като кожена дреха; и наименуваха го Исав*.<br />25:26. После излезе брат му, държейки с ръката си петата на Исава; затова се нарече Яков+. А Исаак беше на шестдесет години, когато тя ги роди.<br />25:27. И като порастнаха децата, Исав стана изкусен ловец, полски човек; а Яков беше тих човек и живееше в шатрите.<br />25:28. И Исаак обичаше Исава, защото ядеше от лова му; а Ревека обичаше Якова.<br />25:29. Един ден Яков си вареше вариво, а Исав дойде от полето изнемощял.<br />25:30. И Исав каза на Якова: Я ми дай да ям от червеното, това червено вариво , защото съм изнемощял; (затова той се нарече Едом)**.<br />25:31. И рече Яков: Най-напред продай ми първородството си.<br />25:32. А Исав рече: Виж, аз съм на умиране, за какво ми е това първородство?<br />25:33. И Яков рече: Най-напред закълни ми се; и той му се закле, и продаде първородството си на Якова.<br />25:34. Тогава Яков даде на Исава хляб и вариво от леща; и той яде и пи, и стана та си отиде. Така Исав презря първородството си.<br />

<br />- 26 -<br /><br />
26:1. И настана глад по земята, освен първия глад, който беше в Авраамовите дни, та Исаак отиде в Герар, при филистимския цар Авимелех,<br />26:2. защото Господ беше му се явил и рекъл: Не слизай в Египет; живей в земята, за която ще ти кажа;<br />26:3. остани в тая земя и Аз ще бъда с тебе и ще те благословя, защото на тебе и на потомството ти ще дам всички тия земи, в утвърждение на клетвата, с която се заклех на баща ти Авраама;<br />26:4. и ще умножа потомството ти като небесните звезди, и ще дам на потомството ти всички тия земи; и в твоето потомство ще се благославят всичките народи на земята;<br />26:5. понеже Авраам послуша гласа Ми и опази заръчването Ми, заповедите Ми, повеленията Ми и законите Ми.<br />26:6. Затова Исаак се настани в Герар.<br />26:7. И местните жители го запитаха за жена му; а той рече: Сестра ми е; защото се боеше да каже: Жена ми е, като си думаше : Да не би местните жители да ме убият поради Ревека; понеже тя беше красива на глед.<br />26:8. А след като беше преседял там дълго време, филистимският цар Авимелех, като погледна от прозореца, видя, че Исаак играеше с жена си Ревека.<br />26:9. Тогава Авимелех повика Исаака и рече: Ето, тя наистина ти е жена; а защо каза ти: Сестра ми е? Исаак му каза: Защото си рекох да не би да бъда убит поради нея.<br />26:10. И рече Авимелех: Що е това, което си ни сторил? Лесно можеше някой от людете да лежи с жена ти и ти щеше да ни навлечеш грях.<br />26:11. Затова Авимелех заръча на всичките люде, казвайки: Който докачи тоя човек или жена му, непременно ще се умъртви.<br />26:12. И Исаак пося в оная земя и събра през същото лято стократно; и Господ го благослови.<br />26:13. Човекът се възвеличаваше и продължаваше да става велик, догдето стана твърде велик.<br />26:14. Той придоби овци, придоби и говеда, и много слуги; а филистимците му завиждаха;<br />26:15. и филистимците затрупаха и напълниха с пръст всичките кладенци, които бащините му слуги бяха изкопали в дните на баща му Авраама.<br />26:16. И Авимелех каза на Исаака: Иди си от нас, защото си станал много по-силен от нас.<br />26:17. Затова Исаак си отиде от там, разпъна шатрите си в Герарската долина и там живееше.<br />26:18. А Исаак изкопа наново водните кладенци, които бяха изкопани в дните на баща му Авраама,(защото филистимците ги бяха затрупали след Авраамовата смърт) и нарече ги по имената, с които баща му беше ги нарекъл.<br />26:19. И Исааковите слуги копаха в долината и намериха там кладенец с текуща вода.<br />26:20. Но Герарските говедари се караха с Исааковите говедари, казвайки: Наша е водата. Затова Исаак нарече кладенеца Есен*, понеже се караха за него.<br />26:21. После изкопаха друг кладенец, но и за него се караха; затова го нарече Ситна+.<br />26:22. Тогава той се премести оттам и изкопа друг кладенец; и за него не се караха. И нарече го Роовот§, като думаше: Защото сега Господ ни даде пространно място и ние ще се наплодим в тая земя.<br />26:23. От там отиде във Вирсавее.<br />26:24. И Господ му се яви през същата нощ и рече: Аз съм Бог на баща ти Авраама; не бой се, защото Аз съм с тебе, ще те благословя и ще умножа твоето потомство, заради слугата ми Авраама.<br />26:25. И той издигна там олтар призова Господното име; разпъна и шатъра си там, и там Исааковите слуги изкопаха кладенец.<br />26:26. Тогава Авимелех отиде при него от Герар с приятеля си Оховата и военачалника си Фихола<br />26:27. И Исаак им рече: Защо сте дошли при мене, като ме мразите и ме изпъдихте изпомежду си?<br />26:28. А те казаха: Видяхме явно, че Господ е с тебе и си рекохме: Нека се положи клетва между нас, между нас и тебе, и нека направим договор с тебе,<br />26:29. че няма да ни сториш зло, както и ние не те докачихме, и както само добро ти правихме и те изпратихме с мир. Сега виждаме, че ти си благословеният от Господа.<br />26:30. Тогава Исаак им даде угощение и те ядоха и пиха.<br />26:31. На сутринта станаха рано и се заклеха един за друг; после Исаак ги изпрати и те си отидоха от него с мир.<br />26:32. И в същия ден Исааковите слуги дойдоха и му известиха за кладенеца, който бяха изкопали и му рекоха: Намерихме вода.<br />26:33. И нарече го Савее; от това името на града е Вирсавее до днес.<br />26:34. А когато Исав беше на четиридесет години, взе за жена Юдита, дъщеря на хетееца Веири, и Васемата, дъщеря на хетееца Елон.<br />26:35. Те бяха горчивина за душата на Исаака и Ревека.<br />

<br />- 27 -<br /><br />
27:1. Когато остаря Исаак и очите му отслабнаха, та не можеше да види, повика по-големия си син Исав и му рече: Синко. А той му рече: Ето ме.<br />27:2. Тогава той му каза: Виж сега, аз вече остарях; не зная кой ден ще умра;<br />27:3. вземи, прочее, още сега оръжията си, тула си и лъка си, излез на полето и улови ми лов,<br />27:4. та ми сготви вкусно ястие, каквото аз обичам и донеси ми да ям, за да те благослови душата ми преди да умра.<br />27:5. А Ревека чу, когато говореше Исаак на сина си Исава. И Исав отиде на полето да улови лов и го донесе.<br />27:6. Тогава Ревека продума на сина си Якова, казвайки: Виж, аз чух баща ти да говори на брата ти с тия думи:<br />27:7. Донеси ми лов и сготви ми вкусно ястие, за да ям и да те благословя пред Господа преди да умра.<br />27:8. Сега, прочее, синко, каквото ти поръчам, послушай думите ми.<br />27:9. Иди още сега в стадото и донеси ми от там две добри ярета, и аз ще сготвя вкусно ястие за баща ти, каквото той обича;<br />27:10. и ти ще го принесеш на баща си да яде, за да те благослови преди да умре.<br />27:11. Но Яков рече на майка си Ревека: Виж, брат ми Исав е космат, а аз съм гладък.<br />27:12. Може би ще ме попипа баща ми и аз ще се явя пред него като измамник, та ще навлека на себе си проклятие, а не благословение.<br />27:13. А майка му рече: Нека твоето проклятие падне върху мене, синко, само послушай думите ми и иди, та ми ги донеси.<br />27:14. И тъй, той отиде, взе ги и ги донесе на майка си; и майка му сготви вкусно ястие, каквото баща му обичаше.<br />27:15. После Ревека взе по-добрите дрехи на по-стария си син, Исава, които се намираха вкъщи при нея и с тях облече по-младия си син, Якова.<br />27:16. И зави ръцете му и гладкото на шията му с ярешките кожи.<br />27:17. Тогава даде в ръцете на сина си Якова вкусното ястие и хляба, които бе приготвила.<br />27:18. И тъй, той отиде при баща си и рече: Тате. А Исаак рече: Ето ме. Кой си ти, синко?<br />27:19. И Яков рече на баща си: Аз съм първородният ти Исав; сторих каквото ми поръча; стани, моля ти се, седни и яж от лова ми, за да ме благослови душата ти.<br />27:20. Но Исаак рече на сина си: Как стана, синко, че го намери толкова скоро? А той рече: Защото Господ, твоят Бог, ми даде добър успех.<br />27:21. Тогава Исаак рече на Якова: Моля, синко, приближи се, за да те попипам дали си същият ми син, Исав, или не.<br />27:22. И приближи се Яков при баща си Исаака; и той, като го попипа, рече: Гласът е глас Яковов, а ръцете са ръце Исавови.<br />27:23. И не го позна, защото ръцете му бяха космати, като ръцете на брата му Исава; и благослови го.<br />27:24. И каза: Ти ли си същият ми син, Исав? А той рече: Аз.<br />27:25. Тогава каза: Принеси ми и ще ям от лова на сина си, за да те благослови душата ми. И принесе му, та яде; донесе му и вино, та пи.<br />27:26. А баща му Исаак му рече: Приближи се сега и целуни ме, синко.<br />27:27. И той се приближи, та го целуна; и Исаак помириса дъха на облеклото му и го благослови, казвайки: - Ето, дъхът на сина ми е като дъх на поле, което е благословил Господ.<br />27:28. Бог да ти даде от росата на небето и от И от тлъстината на земята, И изобилие на жито и на вино.<br />27:29. Племена да ти слугуват И народи да ти се покланят; Бъди господар на братята си, И да ти се покланят синовете на майка ти. Проклет всеки, който те кълне, И благословен всеки, който те благославя.<br />27:30. Щом като свърши Исаак да благославя Якова и Якова току що се беше разделил с баща си Исаака, дойде брат му Исав от лова си.<br />27:31. Също и той сготви вкусно ястие, принесе на баща си и му рече: Да стане баща ми и да яде от лова на сина си, за да ме благослови душата ти,<br />27:32. А баща му Исаак му рече: Кой си ти? И той каза: Аз съм син ти, първородният ти, Исав.<br />27:33. Тогава Исаак се разтрепера твърде много и каза: А кой ще е оня, който улови лов и ми принесе, та ядох от всичко преди да дойдеш ти, и го благослових?- Да! И благословен ще бъде.<br />27:34. Когато чу Исав бащините си думи, извика със силен и жалостен вик, и рече на баща си: Благослови ме, ей мене, тате.<br />27:35. А той рече: Брат ти дойде с измама и взе твоето благословение.<br />27:36. И рече Исав : Право са го нарекли Яков, защото сега втори път той ме е изместил: отне първородството ми и, ето, сега е отнел и благословението ми. И рече: Не си ли задържал за мене благословение?<br />27:37. А Исаак в отговор рече на Исава: Ето, поставих го господар над тебе, направих всичките му братя негови слуги и надарих го с жито и вино; какво, прочее, да сторя за тебе, синко?<br />27:38. И Исав рече на баща си: Само едно ли благословение имаш, тате? Благослови ме, ей мене, тате. И Исав плака с висок глас.<br />27:39. Тогава баща му Исаак в отговор му каза: Ето, твоето желание ще бъде в тлъстите места на земята, Наросявани от небето горе;<br />27:40. С ножа си ще живееш, а на брата си ще слугуваш; Но когато въстанеш Ще строшиш ярема му от врата си.<br />27:41. И Исав мразеше Якова поради благословението, с което баща му го благослови. И думаше Исав в сърцето си: Скоро ще настанат дните, когато ще оплакваме баща си, тогава ще убия брата си Якова.<br />27:42. И казаха на Ревека думите на по-стария й син, Исав; затова тя прати да повикат по-младия й син,Якова, и му рече: Виж, брат ти Исав се утешава относно тебе, че ще те убие.<br />27:43. Сега, прочее, синко, послушай думите ми: стани, та бягай при брата му Лавана в Харан,<br />27:44. и поживей при него известно време, догде премине яростта на брата ти,<br />27:45. догде премине от тебе гнева на брата ти и той забрави това, което си му сторил; тогава ще пратя да те доведат от там. Защо да се лиша и от двама ви в един ден?<br />27:46. И Ревека каза на Исаака: Омръзна ми живота поради хетейските дъщери. Ако Яков вземе жена от хетейските дъщери, каквито са тия от дъщерите на тая земя, защо живея?<br />

<br />- 28 -<br /><br />
28:1. Тогава Исаак повика Якова и като го благослови, поръча му, казвайки: Да не вземеш жена от ханаанските дъщери.<br />28:2. Стани, иди в Падан-арам, в дома на майчиния ти баща Ватуил, и от там вземи жена, от дъщерите на вуйчо ти Лавана.<br />28:3. И Бог Всемогъщи да те благослови и да те наплоди и умножи, така щото да произлязат от тебе редица племена;<br />28:4. и даденото на Авраама благословение да го даде на тебе и на потомството ти с тебе, за да наследиш земята, в която си пришелец, която Бог даде на Авраама.<br />28:5. Така Исаак изпрати Якова; и той отиде в Падан-арам при Лавана, син на сириеца Ватуила, и брат на Ревека, майка на Якова и Исава.<br />28:6. А Исав, като видя, че Исаак благослови Якова и го изпрати в Падан-арам, да си вземе жена от там, и, че, като го благослови, поръча му, казвайки: Да не вземеш жена от Ханаанските дъщери;<br />28:7. че Яков послуша баща си и майка си, та отиде в Падан-арам;<br />28:8. и като видя Исав, че ханаанските дъщери не се нравеха на баща му Исаака,<br />28:9. то Исав отиде при Исмаила и, освен другите си жени, взе за жена и Маелета, дъщеря на Авраамовия син Исмаил, сестра на Новаита.<br />28:10. Яков, прочее, излезе от Вирсавее и отиде към Харан.<br />28:11. като стигна на едно място, пренощува там, защото слънцето беше залязло; и взе от мястото един камък, та го тури за възглавница, и легна да спи на това място.<br />28:12. И сънува, и ето стълба изправена на земята, чийто връх стигаше до небето; и Божиите ангели се качваха и слизаха по нея.<br />28:13. И Господ стоеше над нея, и каза: Аз съм Господ Бог на баща ти Авраама и Бог на Исаака; земята, на която лежиш, ще дам на тебе и на потомството ти.<br />28:14. Твоето потомство ще бъде многочислено , като земния пясък; ти ще се разшириш към запад и към изток, към север и към юг; и чрез тебе и чрез твоето потомство ще се благословят всички племена на земята.<br />28:15. Ето, Аз съм с тебе и ще те пазя, където и да идеш, и ще те върна пак в тая земя; защото няма да те оставя, докле не извърша това, за което ти говорих.<br />28:16. А като се събуди Яков от съня си, рече: Наистина Господ е на това място, а аз не съм знаел.<br />28:17. И убоя се и рече: Колко е страшно това място! Това не е друго, освен Божий дом, това е врата небесна.<br />28:18. На сутринта, като стана Яков рано, взе камъка, който си беше турил за възглавница, изправи го за стълб и изля масло на върха му.<br />28:19. И наименува онова място Ветил* ; а преди името на града беше Луз.<br />28:20. Тогава Яков се обрече и каза: Ако бъде Бог с мене и ме опази в това пътуване, по което отивам, и ми даде хляб да ям и дрехи да се облека,<br />28:21. така щото да се завърна с мир в бащиния си дом, тогава Господ ще бъде мой Бог,<br />28:22. и тоя камък, който изправих за стълб, ще бъде Божий дом; и от всичко, що ми дадеш, ще дам десетък на Тебе.<br />

<br />- 29 -<br /><br />
29:1. Тогава Яков тръгна и отиде в земята на източните жители.<br />29:2. И погледна, и, ето, кладенец на полето, и там три стада овци, които почиваха при него, защото от оня кладенец напояваха стадата; и върху отвора на кладенеца имаше голям камък.<br />29:3. И когато се събираха там всичките стада, отваляха камъка от отвора на кладенеца, та напояваха стадата; после пак туряха камъка на мястото му над отвора на кладенеца.<br />29:4. И Яков каза на овчарите : Братя, от где сте? А те рекоха: От Харан сме.<br />29:5. И рече им: Познавате ли Лавана, Нахоровия син? Отговориха: Познаваме.<br />29:6. И рече им: Здрав ли е? А те рекоха: Здрав е; и ето дъщеря му Рахил иде с те.<br />29:7. А той каза: Вижте, още е много рано, не е време да се прибира добитъкът; напойте те и идете да ги пасете.<br />29:8. А те рекоха: Не можем догде не се съберат всичките стада и не отвалят камъка от отвора на кладенеца; тогава напояваме овците.<br />29:9. Докато им говореше още, дойде Рахил с бащините си , защото тя ги пасеше.<br />29:10. А като видя Яков Рахил, дъщерята на вуйка си Лавана, и овците на вуйка си Лавана, Яков се приближи, та отвали камъка от отвора на кладенеца; и напои стадото на вуйка си Лавана.<br />29:11. И Яков целуна Рахил и заплака с висок глас.<br />29:12. И Яков каза на Рахил, че е брат на баща й и, че е син на Ревека; а тя се завтече, та извести на баща си.<br />29:13. А Лаван, като чу за своя сестриник Яков, завтече се да го посрещне; и прегърна го, целуна го и го заведе у дома си. Тогава Яков разказа на Лавана всичко.<br />29:14. И Лаван му рече: Наистина, ти си моя кост и моя плът. И Яков живя при него един месец.<br />29:15. След това Лаван рече на Якова: Нима, като си ми брат, ти ще ми работиш безплатно? Кажи ми, каква да ти бъде заплатата?<br />29:16. А Лаван имаше две дъщери: името на по-старата беше Лия, а името на по-младата - Рахил.<br />29:17. На Лия очите не бяха здрави; а Рахил имаше хубава снага и хубаво лице.<br />29:18. И Яков, понеже обикна Рахил, рече: Ще ти работя седем години за по-малката ти дъщеря, Рахил.<br />29:19. И рече Лаван: По-добре да я дам на тебе, отколкото да я дам на друг мъж; живей при мене.<br />29:20. И тъй, Яков работи за Рахил седем години; но, поради любовта му към нея, те му се видяха като няколко дни.<br />29:21. След това Яков каза на Лавана: Дай жена ми, защото дойде вече време да вляза при нея.<br />29:22. И тъй, Лаван събра всичките хора от това място и даде угощение.<br />29:23. А вечерта взе дъщеря си Лия, та му я доведе; и той влезе при нея.<br />29:24. И Лаван даде слугинята си Зелфа за слугиня на дъщеря си Лия.<br />29:25. Но на сутринта, ето, че беше Лия. И Яков рече на Лавана: Що е това, което ми стори ти? Нали за Рахил ти работих? Тогава защо ме излъга?<br />29:26. А Лаван каза: В нашето място няма обичай да се дава по-младата преди по-старата.<br />29:27. Свърши сватбарската седмица с тая; и ще ти дам и оная за работата,която ще ми вършиш още седем години.<br />29:28. И Яков стори така; свърши седмицата с Лия и тогава Лаван му даде дъщеря си Рахил за жена.<br />29:29. И Лаван даде слугинята си Вала за слугиня на дъщеря си Рахил.<br />29:30. И Яков влезе при Рахил, и обикна Рахил повече от Лия; и работи на Лаван още седем години.<br />29:31. А Господ, понеже видя, че Лия не беше обичана, отвори утробата й; а Рахил беше бездетна.<br />29:32. И тъй, Лия зачна и роди син, и наименува го Рувим*, защото си думаше: Господ погледна на неволята ми; сега мъжът ми ще обикне.<br />29:33. И пак зачна и роди син; и рече: Понеже чу Господ, че не съм любима, затова ми даде и тоя син; и наименува го Симеон+.<br />29:34. Пак зачна и роди син; и рече: Сега вече мъжът ми ще се привърже към мене, защото му родих три сина; затова го наименува Левий§.<br />29:35. И пак зачна и роди син; и рече: Тоя път ще възхваля Господа; затова го наименува Юда**. И престана да ражда.<br />

<br />- 30 -<br /><br />
30:1. А като видя Рахил, че не раждаше деца на Якова, Рахил завидя на сестра си и рече на Якова: Дай ми чада, иначе аз ще умра.<br />30:2. А Яков се разгневи на Рахил и рече: Нима съм аз, а не Бог, Който е лишил утробата ти от плод?<br />30:3. А тя рече: Ето слугинята ми Вала; влез при нея, и тя да роди на коленете ми, та да придобия и аз деца чрез нея.<br />30:4. И тъй, тя му даде слугинята си Вала за жена; и Яков влезе при нея.<br />30:5. И Вала зачна и роди син на Якова.<br />30:6. Тогава рече Рахил: Бог отсъди за мене, послуша и гласа ми, та ми даде син; затова го наименува Дан++.<br />30:7. И Вала, слугинята на Рахил, пак зачна и роди втори син на Якова.<br />30:8. Тогава рече Рахил: Силна борба водих със сестра си и надвих; затова го наименува Нефталим§§.<br />30:9. Когато видя Лия, че престана да ражда, взе слугинята си Зелфа, та я даде на Якова за жена.<br />30:10. И Зелфа, слугинята на Лия, роди син на Якова.<br />30:11. И рече Лия: Щастие дойде; затова го наименува Гад*.<br />30:12. И Зелфа, слугинята на Лия, роди втори син на Якова.<br />30:13. Тогава рече Лия: Честита съм; защото честита ще ме нарекат жените; затова го наименува Асир§.<br />30:14. И през времето на пшеничената жетва, Рувим, като излезе, намери мандрагорови ябълки на полето и ги донесе на майка си Лия; и Рахил рече на Лия: Я ми дай от мандрагоровите ябълки на сина ти.<br />30:15. А тя й рече: Малко ли ти е дето си отнела мъжа ми, та искаш да отнемеш мандрагоровите ябълки на сина ми? Тогава Рахил й рече: Като е тъй, нека лежи с тебе тая нощ за мандрагоровите ябълки на сина ти.<br />30:16. И така, когато дойде Яков вечерта от полето, Лия излезе да го посрещне и рече: При мене да влезеш, защото наистина те откупих с мандрагоровите ябълки на сина си. И лежа с нея оная нощ.<br />30:17. И Бог послуша Лия; и тя зачна, и роди пети син на Якова.<br />30:18. Тогава рече Лия:Бог ми даде награда за гдето дадох слугинята си на мъжа си, затова го наименува Исахар+.<br />30:19. И Лия пак зачна, и роди шести син на Якова.<br />30:20. И рече Лия: Бог ми даде добър дар, сега мъжът ми ще живее с мене, защото му родих шест сина; затова го наименува Завулон**.<br />30:21. И после роди дъщеря, която наименува Дина++.<br />30:22. След това Бог си спомни за Рахил; Бог я послуша и отвори утробата й.<br />30:23. Тя зачна и роди син, и рече: Бог отне от мене позора.<br />30:24. И наименува го Иосиф§§, като думаше: Господ да ми прибави и друг син.<br />30:25. А като роди Рахил Иосифа, Яков рече на Лавана: Пусни ме да си отида в моето място и в отечеството си.<br />30:26. Дай ми жените и децата ми, за които съм ти работил, за да си отида; защото ти знаеш работата, която ти свърших.<br />30:27. А Лаван му рече: Ако съм придобил твоето благоволение, остани, защото разбрах, че Господ ме е благословил заради тебе.<br />30:28. Рече още: Кажи ми каква заплата искаш и ще ти я дам.<br />30:29. А Яков му каза: Ти знаеш как съм ти работил и как е бил добитъкът ти при мене.<br />30:30. Защото това, което имаше ти преди моето идване, беше малко; а сега нарасна и стана много. С моето идване Господ те благослови. Но сега, кога ще промисля и за своя си дом?<br />30:31. А той рече: Какво да ти дам? И Яков каза: Не ми давай нищо; ако направиш каквото ти кажа, аз пак ще пазя и стадото ти;<br />30:32. ще премина днес през цялото ти стадо и ще отлъча от него всяка капчеста и пъстра, и всяка черникава между овците, и всяка пъстра и капчеста между козите; те ще ми бъдат заплатата.<br />30:33. И занапред, когато дойдеш да прегледаш заплатата ми, моята правота ще засвидетелствува за мене - всяка коза, която не е капчеста и пъстра, и всяка овца, която не е черна, тя, ако се намери у мене, ще се счита за крадена.<br />30:34. И рече Лаван: Нека да бъде според както си казал.<br />30:35. И тъй, в същия ден, Лаван отлъчи нашарените с линии и пъстрите козли, всичките капчести и пъстри кози, всичките, на които имаше бяло и всичките черни между овците, та ги предаде в ръцете на Якововите синове<br />30:36. и постави тридневен път между себе си и Якова; а Яков пасеше останалите от Лавановите стада.<br />30:37. Тогава Яков взе зелени пръчки от топола, от леска и от явор, и изряза по тях бели ивици, така щото да се вижда бялото по пръчките.<br />30:38. Тия пръчки, по които беше изрязал белите ивици, тури пред стадата в коритата, в поилата, дето дохождаха стадата да пият; и, като зачеваха, когато дохождаха да пият,<br />30:39. то стадата зачеваха пред пръчките; и стадата раждаха нашарени с линии, капчести и пъстри.<br />30:40. И Яков отлъчваше агнетата, и обръщаше лицата на овците към нашарените и към всичките черни от Лавановото стадо; а своите стада тури отделно и не ги тури с Лавановите овци.<br />30:41. И когато по-силните овци зачеваха, Яков туряше пръчките в коритата пред очите на стадото, за да зачеват между пръчките.<br />30:42. А когато те бяха по-слаби, не ги туряше; така че се падаха по-слабите на Лавана, а по-силните на Якова.<br />30:43. Така човекът забогатя твърде много и придоби големи стада, слугини и слуги, камили и осли.<br />

<br />- 31 -<br /><br />
31:1. А Яков чу думите на Лавановите синове, които казваха: Яков отне целия имот на баща ни и от бащиния ни имот придоби цялото това богатство.<br />31:2. И ето, Яков видя, че лицето на Лавана не беше към него тъй както преди.<br />31:3. А Господ рече на Якова: Върни се в отечеството си и в рода си, и Аз ще бъда с тебе.<br />31:4. Тогава Яков прати да повикат Рахил и Лия на полето при стадото му;<br />31:5. и рече им: Виждам, че бащиното ви лице не е към мене тъй както преди; но Бог на баща ми е бил с мене.<br />31:6. А вие знаете, че с цялата си сила работих на баща ви.<br />31:7. Но баща ви ме излъга и десет пъти променя заплатата ми; обаче Бог не го остави да ми напакости.<br />31:8. Ако кажеше така: Капчестите ще ти бъдат заплатата; тогава цялото стадо раждаше капчести; а ако кажеше така: Шарените ще ти бъдат заплатата; тогава цялото стадо раждаше шарени.<br />31:9. Така Бог отне стадото на баща ви и го даде на мене.<br />31:10. И едно време, когато зачеваше стадото, подигнах очи и видях насъне, че, ето, козлите, които се качваха на стадото бяха шарени, капчести и сиви.<br />31:11. И ангел Божий ми рече в съня: Якове. И аз отговорих: Ето ме.<br />31:12. И той каза: Подигни сега очи и виж, че всичките козли, които се качват на стадото, са шарени, капчести и сиви; защото видях всичко, що ти прави Лаван.<br />31:13. Аз Съм Бог на Ветил, гдето ти помаза стълб с масло и гдето Ми се обрече. Стани сега, излез из тая земя и се върни в родината си.<br />31:14. Рахил и Лия в отговор му рекоха: Имаме ли ние още дял или наследство в бащиния си дом?<br />31:15. Не счете ли ни той като чужденки, защото ни продаде и даже изяде дадените за нас пари?<br />31:16. Защото цялото богатство, което Бог отне от баща ни, е наше и на нашите чада. Затова, стори сега, каквото Бог ти е казал.<br />31:17. Тогава Яков стана и тури децата си и жените на камилите.<br />31:18. И подкара всичкия си добитък и целия си имот, що бе придобил, спечеления от него добитък, който бе събрал в Падан-арам, за да отиде в Ханаанската земя при баща си Исаак.<br />31:19. А като беше отишъл Лаван да стриже овците си, Рахил открадна домашните идоли на баща си.<br />31:20. И тъй, Яков побягна скришно от сириеца Лавана, без да му извести, че си отива.<br />31:21. Побягна с целия си имот, стана та премина Ефрат* и отправи се към Галаадската поляна.<br />31:22. А на третия ден известиха на Лавана, че Яков побягнал.<br />31:23. Тогава Лаван , като взе със себе си братята си, гони го седем дни+ и го стигна на Галаадската поляна.<br />31:24. Но Бог дойде насъне, през нощта, при сириеца Лавана и му каза: Внимавай да не речеш на Якова ни зло, ни добро.<br />31:25. И така, Лаван стигна Якова. Яков беше разпънал шатъра си на бърдото, а Лаван с братята си разпъна своята на Галаадската поляна.<br />31:26. И Лаван рече на Якова: Що стори ти? Защо побягна скришно и отведе дъщерите ми, като с нож запленени?<br />31:27. Защо се скри, за да бягаш; и ме измами, а не ми яви, та да можех да те изпратя с веселие и с песни, с тъпани и с арфи,<br />31:28. нито ме остави да целуна синовете и дъщерите си? Ти си сторил това без да мислиш.<br />31:29. Ръката ми е доволно силна да ви напакости, но Бог на баща ви ми говори нощес, казвайки: Внимавай да не речеш на Якова ни зло, ни добро.<br />31:30. И сега вече си тръгнал, понеже ти е много домъчняло за Бащиния ти дом; обаче , защо си откраднал боговете ми?<br />31:31. А Яков в отговор каза на Лавана: Побягнах , понеже се уплаших; защото си рекох: Да не би да ми отнемеш на сила дъщерите си.<br />31:32. У когото намериш боговете си, той да не остане жив; пред братята ни прегледай, какво твое има у мене и си го вземи (защото Яков не знаеше, че Рахил ги бе откраднала).<br />31:33. И тъй, Лаван влезе в Якововата шатра, в Лиината шатра и в шатрите на двете слугини, но не намери боговете . Тогава, като излезе от Лиината шатра, влезе в Рахилината шатра.<br />31:34. А Рахил беше взела домашните идоли, турила ги в седлото на камилата и седеше на тях. А Лаван пипаше из цялата шатра, но не ги намери.<br />31:35. И Рахил рече на баща си: Да не ти се зловиди, господарю, дето не мога да стана пред тебе, понеже имам обикновеното на жените. И там той търси, но не намери идолите.<br />31:36. Тогава Яков се разсърди и скара се с Лавана. Яков проговори и каза на Лавана: Какво е престъплението ми? Какъв е грехът ми, та си се затекъл подир мене толкоз разпалено?<br />31:37. Като претърси всичките ми вещи, какво намери от цялата си покъщнина? Сложи го тук пред моите братя и твоите братя, и нека отсъдят между двама ни.<br />31:38. Двадесет години вече съм бил при тебе; овците ти и козите ти не се изяловиха; и овните на стадото ти не изядох.<br />31:39. Разкъсано от звяр не ти донесох; аз теглех загубата. От мене ти изискваше откраднотото , било че се открадне деня или нощя.<br />31:40. Ето как беше с мене: деня пекът ме изнуряваше, а нощя - мразът, и сънят бягаше от очите ми.<br />31:41. Двадесет години вече съм бил в дома ти; четиринадесет години ти работих за двете ти дъщери и шест години за овците ти; и ти десет пъти променя заплатата ми.<br />31:42. Ако не беше с мене бащиният ми Бог, Бог на Авраама, Страхът на Исаака, ти без друго би ме изпратил сега без нищо. Бог видя моята неволя и труда на ръцете ми, и те изобличи нощес.<br />31:43. А Лаван в отговор рече на Якова: Тия дъщери са мои дъщери и децата са мои деца, и стадата са мои стада, всичко що виждаш е мое; и какво да сторя днес на тия мои дъщери или на децата, които са народили?<br />31:44. Но сега ела, аз и ти да направим договор, който да бъде свидетелство между мене и тебе.<br />31:45. Тогава Яков взе камък и го изправи за стълб.<br />31:46. Още Яков рече на братята си: Натрупайте камъни; и те взеха камъни та направиха грамада; и ядоха там край грамадата.<br />31:47. Лаван я нарече Иегар Сахадута*, а Яков я нарече Галаад.<br />31:48. И рече Лаван: Тая грамада е свидетел днес между мене и тебе. Поради това тя се наименува Галаад+<br />31:49. и Масфа§, защото думаше: Господ да бди между мене и тебе, когато сме далеч един от друг.<br />31:50. Ако се обхождаш зле с дъщерите ми или ако вземеш други жени, освен дъщерите ми, няма никой човек с нас за свидетел ; но виж, Бог е свидетел между мене и тебе.<br />31:51. Лаван още каза на Якова: Гледай тая грамада и гледай стълба, който изправих между мене и тебе,<br />31:52. тая грамада да бъде свидетел и стълбът да бъде свидетел, че аз няма да премина тая грамада към тебе, нито ти ще преминеш тая грамада и тоя стълб към мене, за зло.<br />31:53. Бог Авраамов, Бог Нахоров, бащиният им Бог, нека съди между нас. И Яков се закле в Страха на баща си Исаака.<br />31:54. Тогава Яков принесе жертва на поляната и повика братята си да ядат хляб; и ядоха хляб, и пренощуваха на поляната.<br />31:55. И на утринта Лаван стана рано, целуна синовете си и дъщерите си, благослови ги; и Лаван тръгна, та се върна в своето място.<br />

<br />- 32 -<br /><br />
32:1. Тогава Яков отиде по пътя си и ангели Божии го срещнаха.<br />32:2. А като ги видя, Яков рече: Това е Божие войнство; и наименува мястото Маханаим*.<br />32:3. И Яков изпрати пред себе си вестители до брата си Исава в Сирийската земя, на местността Едом;<br />32:4. и заръча им, казвайки: Така да речете на господаря ми Исава: Слугата ти Яков тъй говори: Бях пришелец при Лавана и бавих се до сега;<br />32:5. придобих говеда, осли и , слуги и слугини; и изпратих да известят на господаря ми, за да придобия благоволението ти.<br />32:6. А вестителите се върнаха при Якова и казаха: Ходихме при брата ти Исава; а и той иде да те посрещне, и четиристотин мъже с него.<br />32:7. А Яков, като се уплаши много и се смути, раздели людете, които бяха с него, и стадата, говедата и камилите, на две дружини, казвайки:<br />32:8. Ако налети Исав на едната дружина и я удари, останалата дружина ще се избави.<br />32:9. Тогава Яков каза: Боже на баща ми Авраам и Боже на баща ми Исаака, Господи, Който си ми рекъл: Върни се в отечеството си и при рода си, и Аз ще ти сторя добро,<br />32:10. не съм достоен за най-малката от всичките милости и от всичката вярност, които си показал на слугата си; защото едвам с тоягата си преминах тоя Иордан, а сега станах и два стана.<br />32:11. Избави ме, моля Ти се, от ръката на брата ми, от ръката на Исава; защото се боя от него, да не би като дойде, да порази и мен, и майка с чада.<br />32:12. А Ти си казал: Наистина ще ти сторя добро и ще направя потомството ти като морския пясък, който поради множеството си не може да се изброи.<br />32:13. Като пренощува там оная нощ, взе от онова, що му дойде под ръка, за подарък на брата си Исава:<br />32:14. двеста кози и двадесет козли, двеста овци и двадесет овни,<br />32:15. тридесет дойни камили с малките им, четиридесет крави и десет юнци, двадесет ослици и десет жречбета,<br />32:16. и предаде всяко стадо отделно, в ръцете на слугите си. И рече на слугите си: Минете пред мене и оставете разстояние между едно стадо и друго.<br />32:17. На първия заръча, като каза: Когато те срещне брат ми Исав и те попита, казвайки: Чий си? Къде отиваш? Чии са тия пред тебе?<br />32:18. Тогава ще кажеш: Те са на слугата ти Якова; подарък е, който изпраща на господаря ми Исава; и той иде подир нас.<br />32:19. Така заръча и на втория, на третия и на всичките, които вървяха подир стадата, като казваше: По тоя начин ще говорите на Исава, когато го срещнете;<br />32:20. и ще речете: Ето, слугата ти Яков иде подир нас. Защото си думаше: Ще го умилостивя с подаръка, който върви пред мене и после ще видя лицето му; може би ще ме приеме благосклонно .<br />32:21. И тъй, подаръкът мина пред него, но той остана през оная нощ в стана.<br />32:22. А като стана през нощта, взе двете си жени, двете си слугини и единадесетте си деца, и премина брода на Яков.<br />32:23. Взе ги и ги прекара през потока, прекара и всичко, що имаше.<br />32:24. А Яков остана сам. И един човек се бореше с него до зазоряване,<br />32:25. който, като видя, че не му надви, допря се до ставата на бедрото му; и ставата на Якововото бедро се измести, като се бореше с него.<br />32:26. Тогава човекът рече: Пусни ме да си отида, защото се зазори. А Яков каза: Няма да те пусна да си отидеш, догде не ме благословиш<br />32:27. А той му каза: Как ти е името? Отговори: Яков.<br />32:28. А той рече: Няма да се именуваш вече Яков, но Израил*, защото си бил в борба с Бога и с човеци и си надвил.<br />32:29. А Яков го попита, като рече: Кажи ми, моля, твоето име. А той рече: Защо питаш за моето име? И благоволи го там.<br />32:30. И Яков наименува мястото Фануил+, защото, си казваше : Видях Бога лице с лице и животът ми биде опазен.<br />32:31. Слънцето го огря, като заминаваше Фануил; и куцаше с бедрото си.<br />32:32. Затова и до днес израилтяните не ядат сухата жила, която е върху ставата на бедрото; защото човекът се допря до ставата на Якововото бедро при сухата жила.<br />

<br />- 33 -<br /><br />
33:1. След това, като подигна Яков очи, видя, че идеше Исав и с него четиристотин мъже; и раздели децата си на Лия и Рахил, и на двете слугини.<br />33:2. Слугините и децата им тури напред, Лия и децата й подир тях, а Рахил и Иосифа най-назад.<br />33:3. А сам той замина пред тях и поклони се до земята седем пъти, доде да стигне при брата си.<br />33:4. И Исав се затече да го посрещне, прегърна го, падна на врата му и го целуна; и те заплакаха.<br />33:5. И като подигна очи и видя жените и децата, рече: Какви са тия? И той рече: Те са децата, които Бог подари на слугата ти.<br />33:6. Тогава пристъпиха слугините и децата им и се поклониха.<br />33:7. Така пристъпиха и Лия и децата й и се поклониха; а после пристъпиха Иосиф и Рахил и се поклониха.<br />33:8. Тогава рече Исав : За какво ти е тая цяла дружина, която срещнах? А той каза: За да придобия благоволението на господаря си.<br />33:9. А Исав рече: Имам доволно, брате мой; ти задръж своите си.<br />33:10. Но Яков отвърна: Не, моля ти се, ако съм придобил твоето благоволение, приеми подаръка ми от ръцете ми, тъй като видях лицето ти, като че видях Божие лице, понеже ти беше благосклонен към мене.<br />33:11. Приеми, моля, подаръка ми*, който ти е принесен; защото Бог е постъпил благо към мене, та имам всичко. И като настояваше, той го прие.<br />33:12. Тогава рече Исав : Да тръгнем и да вървим, и аз ще вървя пред тебе.<br />33:13. Но Яков му каза: Господарят ми знае, че децата ми са нежни и, че имам със себе си дойни овци и говеда; и ако ги пресилят само един ден, цялото стадо ще измре.<br />33:14. Господарят ми нека замине, моля, пред слугата си; и аз ще карам полека според вървежа на добитъка, който е пред мене и според вървежа на децата, доде стигна при господаря си в Сиир.<br />33:15. А Исав рече: Поне да оставя с тебе неколцина от хората, които са с мене. Но той каза: Каква нужда? Стига да придобия благоволението на господаря си.<br />33:16. И тъй, в същия ден, Исав се върна по пътя си за Сиир.<br />33:17. А Яков пътуваше в Сокхот, дето си построи къща и направи кошари за добитъка си; затова мястото се наименува Сокхот+.<br />33:18. И като се върна от Падан-арам, Яков дойде в Сихемовия град Салим, който е в Ханаанската земя и разположи се пред града.<br />33:19. И от синовете на Емора, Сихемовия баща, купи за сто сребърника нивата, гдето разпъна шатрата си.<br />33:20. Там издигна олтар; и го наименува Ел-елое-Израил**.<br />

<br />- 34 -<br /><br />
34:1. А Дина, дъщеря на Лия, която тя беше родила на Якова, излезе да види дъщерите на онази земя.<br />34:2. А Сихем, син на евееца Емор, местния владетел, като я видя, взе я, лежа с нея и я изнасили.<br />34:3. И душата му се привърза за Якововата дъщеря Дина; и обикна момата и говори на момата по сърцето й.<br />34:4. И Сихем говори на баща си Емора, казвайки: Вземи ми тая мома за жена.<br />34:5. А Яков чу, че той осквернил дъщеря му Дина; но понеже синовете му бяха с добитъка му на полето, Яков си замълча до завръщането им.<br />34:6. Тогава Емор, Сихемовият баща, отиде при Якова, за да се разговори с него.<br />34:7. А като чуха за станалото , Якововите синове дойдоха от полето; и тия мъже се наскърбиха и много се разгневиха, загдето той сторил безчестие на Израиля, като изнасилил Якововата дъщеря, - нещо, което не трябваше да стане.<br />34:8. И така, Емор се разговаряше с тях, казвайки: Душата на сина ми Сихема се е привързала към дъщеря ви; дайте му я, моля, за жена.<br />34:9. И сродете се с нас; давайте на нас вашите дъщери и взимайте за вас нашите дъщери.<br />34:10. Живейте с нас и земята е пред вас; настанете се и търгувайте в нея, и придобивайте владения в нея.<br />34:11. Тоже и Сихем рече на баща й и на братята й: Само да придобия вашето благоволение, каквото ми кажете ще дам.<br />34:12. Искайте от мене вино и дарове, колкото желаете, ще дам, според както ми речете; само ми дайте момата за жена.<br />34:13. А Якововите синове отговориха на Сихема и на баща му Емора с лукавство, понеже той беше осквернил сестра им Дина; и говориха им, казвайки:<br />34:14. Не можем да сторим това, да дадем сестра си на необрязан човек; защото това би било укор за нас.<br />34:15. Само при това условие ще се съгласим с вас: ако станете вие като нас, като обрязвате всеки от мъжки пол между вас,<br />34:16. тогава ще даваме нашите дъщери вам и ще вземаме вашите дъщери за нас, ще живеем с вас и ще станем един народ.<br />34:17. Но, ако не приемете условието ни да се обрежете, тогава ще вземем дъщеря си и ще си отидем.<br />34:18. И това, което казаха, бе угодно на Емора и на Еморовия син Сихема.<br />34:19. Момъкът не се забави да направи това, защото много обичаше Якововата дъщеря; и в целия му бащин дом той беше най-почтен.<br />34:20. Тогава Емор и сина му Сихем дойдоха при портата на града си и говориха на градските мъже, казвайки:<br />34:21. Тия човеци са миролюбиви към нас; затова, нека живеят в земята и търгуват в нея; защото вижте, земята е доволно пространна и за тях. Нека вземаме дъщерите им за жени и да им даваме нашите дъщери.<br />34:22. Тия човеци се съгласиха да живеят с нас и да бъдем един народ, само с това условие, щото всеки от мъжки пол между нас да се обреже, както те се обрязват.<br />34:23. Добитъкът им, имотът им и всичките им животни не ще ли станат наши? Само да се съгласим с тях и те ще живеят с нас.<br />34:24. Тогава всичките, които излизаха от портата на града му, послушаха Емора и сина му Сихем; всеки от мъжки пол се обряза, всичките, които излизаха от портата на града му.<br />34:25. А на третия ден, когато бяха в болките си, двама от Якововите синове, Симеон и Левий, братя на Дина, взеха всеки ножа си, нападнаха дързостно града и избиха всички от мъжки пол.<br />34:26. Убиха с острото на ножа Емора и сина му Сихем; а Дина взеха из дома на Сихема и си излязоха.<br />34:27. Тогава Якововите синове се спуснаха върху убитите и ограбиха града, понеже бяха осквернили сестра им.<br />34:28. Забраха овците им, говедата им, ослите им, каквото имаше в града и по полето, и всичкото им богатство;<br />34:29. и откараха в плен всичките им деца и жени, и разграбиха всичко що имаше в къщите.<br />34:30. Но Яков рече на Симеона и Левия: Вие ме смутихте, понеже ме направихте да съм омразен* между жителите на тая земя, между ханаанците и ферезейците; и понеже аз имам малко хора, те ще се съберат против мене и ще ме поразят, та ще погина аз и домът ми.<br />34:31. А те казаха: Трябваше ли той да постъпи със сестра ни, като с блудница?<br />

<br />- 35 -<br /><br />
35:1. След това Бог каза на Якова: Стани, иди на Ветил и живей там; и там издигни олтар на Бога, Който ти се яви, когато бягаше от лицето на брата си Исава.<br />35:2. Тогава Яков каза на домочадието си и на всичките, които бяха с него: Махнете чуждите богове, които са между вас, очистете се и променете дрехите си;<br />35:3. и да станем да отидем във Ветил, и там да издигна олтар на Бога, Който ме послуша в деня на бедствието ми и беше с мене в пътя, по който ходех.<br />35:4. И тъй, те дадоха на Якова всичките чужди богове, що бяха в ръцете им и обиците, които бяха на ушите им; и Яков ги скри под дъба, който бе при Сихем.<br />35:5. След това си тръгнаха; и страх Божий беше върху градовете, които бяха наоколо им, така че не преследваха Якововите синове.<br />35:6. И тъй, Яков дойде в Луз, ( който е Ветил ), в Ханаанската земя, той и всичките люде, които бяха с него.<br />35:7. И там издигна олтар и наименува мястото Ел-Ветил*, защото когато бягаше от лицето на брата си, там му се яви Бог.<br />35:8. По това време умря Девора, Ревекината бавачка, и я погребаха под дъба, по-долу от Ветил; затова се наименува Дъба на Плача+ .<br />35:9. И Бог пак се яви на Якова, след завръщането му от Падан-арам, и го благослови.<br />35:10. Каза му Бог: Името ти наистина е Яков; но не ще се именуваш вече Яков, но Израил ще ти бъде името. И наименува го Израил.<br />35:11. Бог му рече още: Аз Съм Бог Всемогъщий; плоди се и размножавай се. Народ, даже редица народи ще произлязат от тебе, и царе ще излязат от чреслата ти;<br />35:12. и земята, която дадох на Авраама и на Исаака, на тебе ще я дам; и на потомството ти след тебе ще дам земята.<br />35:13. Тогава Бог се възнесе от него, от мястото, гдето му говори.<br />35:14. И Яков издигна стълб на мястото, гдето му говори, каменен стълб и принесе възлияние на него и го поля с масло.<br />35:15. И Яков наименува мястото, гдето Бог говори с него, Ветил.<br />35:16. След това тръгнаха от Ветил; а като стигнаха близо до Ефрата, Рахил роди и много се мъчеше при раждането си.<br />35:17. А като се мъчеше да роди, бабата й рече: Не бой се, защото имаш още един син.<br />35:18. А като предаваше душа, (защото умря), Рахил го наименува Венони+, а баща му го нарече Вениамин+.<br />35:19. Така Рахил умря и я погребаха край пътя за Ефрата, (която е Витлеем).<br />35:20. И над гроба й Яков издигна стълб; той е и до днес стълб на Рахилиния гроб.<br />35:21. Подир това Израил тръгна и разпъна шатрата си оттатък Мигдал-едер.<br />35:22. И когато Израил живееше в оная земя, Рувим отиде и лежа с наложницата на баща си Вала; и Израил се научи за това. Якововите синове бяха дванадесет души:<br />35:23. синовете на Лия: Рувим, Якововия първороден, Симеон, Левий, Юда Исахар и Завулон;<br />35:24. синовете от Рахил: Иосиф и Вениамин;<br />35:25. а синовете на Рахилината слугиня Вала: Дан и Нефталим;<br />35:26. и синовете на Лиината слугиня Зелфа: Гад и Асир. Тия са Якововите синове, които му се родиха в Падан-арам.<br />35:27. После Яков дойде при баща си Исаака в Мамврий, в Кириат-арва, (който е Хеврон), дето Авраам и Исаак бяха престояли.<br />35:28. И дните на Исаака станаха сто и осемдесет години.<br />35:29. И Исаак като издъхна, умря стар и сит от дни, прибра се при людете си и; и синовете му Исав и Яков го погребаха.<br />

<br />- 36 -<br /><br />
36:1. Ето потомството на Исава, който е Едом.<br />36:2. Исав си взе жена от Ханаанските дъщери: Ада, дъщеря на хетееца Елон; и Оливема, Анаевата дъщеря, внука на евееца Севегон;<br />36:3. и Исмаиловата дъщеря Васемата, сестра на Навиота.<br />36:4. Ада роди на Исава Елифаза; Васемата роди Рагуила.<br />36:5. А Оливема роди Еуса, Иеглома и Корея. Тия са синовете на Исава, които му се родиха в Ханаанската земя.<br />36:6. А Исав взе жените си, синовете си, дъщерите си и всичките човеци от дома си, добитъка си, всичките си животни и цялото си имущество, което беше придобил в Ханаанската земя, та отиде в една земя далеч от брата си Якова.<br />36:7. Защото имуществото им беше толкова много, щото не можеха да живеят заедно; земята гдето престояваха не можеше да ги побере поради добитъка им.<br />36:8. И така, Исав се засели на Сиирската поляна. Исав е Едом.<br />36:9. Ето потомството на Исава, праотец на едомците в Сиирската поляна;<br />36:10. ето имената на Исавовите синове: Елифаз, син от Исавовата жена Ада; Рагуил, син от Исавовата жена Васемата.<br />36:11. А синовете на Елифаза бяха: Теман, Омар, Сефо, Готом и Кенез.<br />36:12. А Тамна беше наложница на Исавовия син Елифаза и роди на Елифаза Амалика; тия са синовете от Исавовата жена Ада.<br />36:13. И ето синовете на Рагуила: Нахат, Зара, Сама и Миза; тия са синовете от Исавовата жена Васемата.<br />36:14. И ето синовете от Оливема, Анаевата дъщеря, Севегоновата внука, Исавовата жена: тя роди на Исава Еуса, Еглома и Корея.<br />36:15. Ето първенците на Исавовите синове; синовете на Исавовия първороден Елифаз: главатар Теман, главатар Омар, главатар Сефо, главатар Кенез,<br />36:16. главатар Корей, главатар Готом, главатар Амалик; тия са главатарите произлезли от Елифаза в Едомската земя; тия са синовете от Ада.<br />36:17. И ето синовете на Исавовия син Рагуила; главатар Нахат, главатар Зара, главатар Сама, главатар Миза; тия са главатарите произлезли от Рагуила в Едомската земя; тия са синовете от Исавовата жена Васемата.<br />36:18. И ето синовете от Исавовата жена Оливема: главатар Еус, главатар Еглом, главатар Корей; тия са главатарите произлезли от Анаевата дъщеря Оливема, Исавовата жена.<br />36:19. Тия са синовете на Исава, който е Едом, и тия са главатарите им.<br />36:20. Ето синовете на Корееца Сиир, които живееха в оная земя: Лотан, Совал, Севегон, Ана,<br />36:21. Дисон, Асар и Дисан; тия са главатарите произлезли от хорейците, Сиировите чада, в Едомската земя.<br />36:22. А синовете на Лотана бяха Хори и Емам; и Лотанова сестра беше Тамна.<br />36:23. А ето синовете на Совала: Алван, Манахат, Гевал, Сефо и Онам.<br />36:24. И ето синовете на Севегона: Ая и Ана; Ана е тоя, който намери горещите извори в пустинята, като пасеше ослите на баща си Севегона.<br />36:25. И ето Анаевите чада: Дисон и Оливема, Анаевата дъщеря.<br />36:26. И ето синовете на Дисона: Амадан, Асван, Итран и Харан.<br />36:27. Ето синовете на Асара: Валаан, Заван и Акан.<br />36:28. Ето синовете на Дисана: Уз и Аран.<br />36:29. Ето главатарите произлезли от хорейците: главатар Лотан, главатар Совал, главатар Севегон, главатар Ана.<br />36:30. Главатар Дисон, главатар Асар, главатар Дисан; тия са произлезлите от хорейците главатари, според главатарствата им в Сиирската земя.<br />36:31. Ето и царете, които царуваха в Едомската земя, преди да се възцари цар над израилтяните.<br />36:32. Царува, в Едом, Вела, син на Веора; а името на града му беше Денава.<br />36:33. Като умря Вела, възцари се вместо него Иовав, син на Зара, от Восора.<br />36:34. Като умря Иовав, възцари се вместо него Хусам, от земята на теманците.<br />36:35. Като умря Хусам, възцари се вместо него Адад, син на Вадада, който порази мадиамците на моавското поле; а името на града му беше Авит.<br />36:36. Като умря Адад, възцари се вместо него Самла, от Марсека.<br />36:37. Като умря Самла, възцари се вместо него Саул, от Роовот, който е при Ефрат*.<br />36:38. Като умря Саул, възцари се вместо него Вааланан, син на Аховора.<br />36:39. Като умря Вааланан, Аховоровият син, възцари се вместо него Адар; а името на града му беше Пау; и името на жена му беше Метавеил, дъщеря на Метреда, Мезаавова внука.<br />36:40. Ето имената на произлезлите от Исава първенци, според семействата им, според местата им, според имената им: главатар Тамна, главатар Алва, главатар Етет,<br />36:41. главатар Оливема, главатар Ила, главатар Финон,<br />36:42. главатар Кенез, главатар Теман, главатар Мивсар,<br />36:43. главатар Магедиил, главатар Ирам; тия са Едомските първенци, според седалищата им в земята, която притежаваха. Това е Исав, праотец на едомците.<br />

<br />- 37 -<br /><br />
37:1. А Яков живееше в Ханаанската земя, земята в която баща му беше пришелец.<br />37:2. Ето словото за Якововото потомство. Иосиф, когато беше момче на седемнадесет години, пасеше овците заедно с братята си, синовете на Вала и синовете на Зелфа, жените на баща му; и Иосиф съобщаваше на баща им за лошото им поведение.<br />37:3. А Израил обичаше Иосифа повече от всичките си чада, защото беше син на старостта му; и му беше направил шарена дрешка.<br />37:4. Но братята му, като гледаха, че баща им го обичаше повече от всичките му братя, намразиха го и не можеха да му говорят спокойно.<br />37:5. А Иосифа видя сън и го разказа на братята си, и те го намразиха още повече.<br />37:6. Той им рече: Чуйте, моля, тоя сън, който видях:<br />37:7. Ето ние връзвахме снопи на полето; и моят сноп стана и се изправи, и вашите снопи се наредиха наоколо и се поклониха на моя сноп.<br />37:8. А братята му рекоха: Ти цар ли ще станеш над нас? Или господар ще ни станеш? И намразиха го още повече, поради сънищата му и поради думите му.<br />37:9. А той видя и друг сън и го разказа на братята си, казвайки: Ето, видях още един сън, че слънцето и луната и единадесет звезди ми се поклониха.<br />37:10. Но когато разказа това на баща си и на братята си, смъмра го баща му, като му каза: Какъв е тоя сън, който си видял? Дали наистина аз и майка ти, и братята ти, ще дойдем да ти се поклоним до земята?<br />37:11. И завидяха му братята му; а баща му запомни тия думи.<br />37:12. А когато братята му бяха отишли да пасат стадото на баща си в Сихем,<br />37:13. Израил рече на Иосифа: Не пасат ли братята ти стадото в Сихем? Ела да те изпратя при тях. А той му рече: Ето ме.<br />37:14. И каза му: Иди, виж, добре ли са братята ти и стадото, и ми донеси известие. И тъй, изпрати го от Хевронската долина, и той дойде в Сихем.<br />37:15. И един човек го намери като се луташе из полето; и човекът го попита, казвайки: Що търсиш?<br />37:16. А той рече: Търся братята си; кажи ми, моля, где пасат стадото .<br />37:17. И човекът рече: Заминаха оттука, защото ги чух да казват: Нека идем в Дотан. И тъй, Иосиф отиде подир братята си и ги намери в Дотан.<br />37:18. А те, като го видяха от далеч, доде още не беше се приближил при тях, сговориха се против него да го убият.<br />37:19. Рекоха си един на друг: Ето иде тоя съновидец.<br />37:20. Елате сега, да го убием и да го хвърлим в един от тия ровове; па ще кажем: Лют звяр го е изял; и ще видим какво ще излезе от сънищата му.<br />37:21. Но Рувим, като чу това, избави го от ръката им и рече: Да не го убиваме.<br />37:22. Рече им още Рувим: Не проливайте кръв, хвърлете го в тоя ров, който е в пустинята, но ръка да не дигнете на него; каза така , за да го избави от ръката им и да го върне на баща му.<br />37:23. И когато дойде Иосиф при братята си, съблякоха от Иосифа дрешката му, шарената дрешка, която носеше.<br />37:24. Тогава го взеха и го хвърлиха в рова; а ровът беше празен, нямаше вода.<br />37:25. После, като бяха седнали да ядат хляб, подигнаха очи и видяха, ето, един керван исмаиляни идеше от Галаад, с камилите си натоварени с аромати, балсам и смирна, и отиваха да ги закарат в Египет.<br />37:26. Тогава Юда рече на братята си: Каква полза ако убием брата си и скрием кръвта му?<br />37:27. Елате да го продадем на исмаиляните; да не туряме ръка на него, защото е наш брат, наша плът. И братята му го послушаха.<br />37:28. И като минаваха мадиамските търговци, извлякоха и извадиха Иосифа из рова, и продадоха Иосифа на исмаиляните за двадесет сребърника; а те заведоха Иосифа в Египет.<br />37:29. А Рувим се върна при рова, и, ето, Иосиф не беше в рова. И раздра дрехите си.<br />37:30. И върна се при братята си та рече: Няма детето; а аз, аз къде да се дяна?<br />37:31. Тогава взеха Иосифовата дрешка, заклаха козел и, като натопиха дрешката в кръвта,<br />37:32. изпратиха шарената дрешка да я занесат на баща им, като рекоха: Намерихме това; познай сега дали е дрешката на сина ти, или не.<br />37:33. И той я позна и рече: Това е дрешката на сина ми; лют звяр го е изял; несъмнено Иосиф е разкъсан.<br />37:34. И Яков раздра дрехите си, тури вретище около кръста си и оплаква сина си за дълго време.<br />37:35. И всичките му синове, и всичките му дъщери станаха, за да го утешават; но той не искаше да се утеши, защото казваше: С жалеене ще сляза при сина си в гроба. И баща му го оплакваше.<br />37:36. А мадиамците продадоха Иосифа в Египет на Петефрия, Фараонов придворен, началник на телохранителите.<br />

<br />- 38 -<br /><br />
38:1. По онова време Юда се отдели от братята си и свърна при един одоламец на име Ира.<br />38:2. И Юда като видя там дъщерята на един ханаанец, на име Суя, взе я и влезе при нея.<br />38:3. И тя зачна и роди син; и той го наименува Ир.<br />38:4. И зачна пак и роди син; и тя го наименува Онан.<br />38:5. Пак роди и друг син и го наименува Шела. А Юда беше в Ахдив, когато тя го роди.<br />38:6. След време Юда взе жена за първородния си Ир, на име Тамар.<br />38:7. А Ир, Юдовият първороден, беше нечестив пред Господа; и Господ го уби.<br />38:8. Тогава рече Юда на Онана: Влез при братовата си жена и извърши към нея длъжността на девер и въздигни потомството на брата си.<br />38:9. Но Онан знаеше, че потомството нямаше да бъде негово; затова, когато влизаше при братовата си жена, изливаше семето си на земята, за да не въздигне потомство на брата си.<br />38:10. А това, което правеше, бе зло пред Господа; затова и него уби.<br />38:11. Тогава, Юда, рече на снаха си Тамар: Живей, като вдовица в бащиния си дом, догде отрасне син ми Шела; защото си думаше: Да не би и той да умре като братята си. И така, Тамар отиде и живя в бащиния си дом.<br />38:12. След дълго време, Юдовата жена, дъщеря на Суя, умря; и като се утеши Юда, отиде, той и приятелят му, одоламецът Ира, при стригачите на овците си в Тамна.<br />38:13. И известиха на Тамар, казвайки: Ето, свекърът ти отива в Тамна, за да стриже овците си.<br />38:14. Тогава тя съблече вдовишките си дрехи, покри се с покривалото си, обви се и седна при кръстопътя на Енаим, който е по пътя за Тамна; защото видя, че порасна Шела, а тя не му бе дадена за жена.<br />38:15. А Юда, като я видя, помисли, че е блудница: защото беше покрила лицето си.<br />38:16. Той, прочее, свърна към нея на пътя и рече: Остави ме, моля, да вляза при тебе; ( защото не позна, че беше снаха му ). И тя рече: Какво ще ми дадеш, за да влезеш при мене?<br />38:17. А той рече: Ще ти изпратя яре от стадото. И тя отвърна: Даваш ли ми залог, догде го изпратиш?<br />38:18. Рече той: Какъв залог да ти дам? И тя каза: Печата си, ширита си и тоягата си, която е в ръката ти. И той й ги даде. И влезе при нея, и тя зачна от него.<br />38:19. После тя стана та си отиде, свали покривалото си и облече вдовишките си дрехи.<br />38:20. А Юда изпрати ярето, чрез ръката на приятеля си одоламеца, за да вземе залога от ръката на жената; но той не я намери.<br />38:21. Затова попита хората от онова място, казвайки: Где е блудницата, която беше на пътя при Енаим? А те рекоха:Тука не е имало блудница.<br />38:22. И той се върна при Юда и рече: Не я намерих; още и хората от онова място рекоха: Тук не е имало блудница.<br />38:23. И рече Юда: Нека си държи нещата, да не станем за присмех; ето, аз пратих това яре, но ти не я намери.<br />38:24. Около три месеца подир това, известиха на Юда, казвайки: Снаха ти Тамар блудствува; а още, ето, непразна е от блудството. А Юда рече: Изведете я да се изгори.<br />38:25. А когато я извеждаха, тя изпрати до свекъра си да му кажат: От човека, чиито са тия неща, съм непразна. Рече още: Познай, моля, чии са тия неща - печатът, ширитът и тоягата.<br />38:26. И Юда ги позна и рече: Тя е по-права от мене, тъй като не я дадох на сина си Шела. И не я позна вече.<br />38:27. И когато дойде времето й да роди, ето, имаше близнета в утробата й.<br />38:28. И като раждаше, едното простря ръка: и бабата взе та върза червен конец на ръката му и каза: Тоя пръв излезе.<br />38:29. А като дръпна надире ръката си, ето, брат му излезе; и тя рече: Какъв пролом си направи ти? Затова го наименуваха Фарес*.<br />38:30. После излезе брат му, който имаше червения конец на ръката си, и него наименуваха Зара.<br />

<br />- 39 -<br /><br />
39:1. А Иосифа заведоха в Египет, и египтянинът Петефрий, Фараонов придворен, началник на телохранителите, го купи от ръката на исмаиляните, които го доведоха там.<br />39:2. И Господ беше с Иосифа, и той благоуспяваше и се намираше в дома на господаря си египтянина.<br />39:3. И като видя господарят му, че Господ бе с него, и че Господ прави да успява в ръката му всичко, което вършеше,<br />39:4. Иосиф придоби благоволение пред очите му и му служеше; и той го постави настоятел на дома си, като предаде в ръката му всичко, което имаше.<br />39:5. И откакто го постави настоятел на дома си и на всичко, което имаше, Господ благослови дома на египтянина заради Иосифа; Господното благословение беше върху всичко, що имаше в дома и по нивите.<br />39:6. А Петефрий остави всичко що имаше в Иосифовата ръка, и, освен хляба, който ядеше, не знаеше нищо за онова, което притежаваше. А Иосиф беше строен и красив.<br />39:7. И след време, жената на господаря му хвърли очи на Иосифа и му рече: Легни с мене.<br />39:8. Но той отказа и рече на жената на господаря си: Виж, господарят ми не знае нищо за онова, което е с мене в дома и предаде в моята ръка всичко що има;<br />39:9. в тоя дом няма никой по-голям от мене, нито е задържал от мене друго нещо освен тебе, защото си му жена; как, прочее, да сторя аз това голямо зло и да съгреша пред Бога?<br />39:10. И при все, че тя говореше на Иосифа всеки ден, той не я послуша да лежи с нея, нито да бъде с нея.<br />39:11. А един ден, като влезе Иосиф в къщи, за да върши работата си, а никой от домашните мъже не беше там в къщи,<br />39:12. тя го хвана за дрехата и му каза: Легни с мене. Но той остави дрехата си в ръката й, избяга и излезе вън.<br />39:13. А като видя, че остави дрехата си в ръката й и избяга вън,<br />39:14. тя извика домашните си мъже и им говори, казвайки: Вижте, доведе ни един евреин, за да се поругае с нас; той влезе при мене, за да ме изнасили; но аз извиках с висок глас.<br />39:15. А той, като чу, че извиках с висок глас, остави дрехата си при мене и избяга та излезе вън.<br />39:16. И тя задържа дрехата му при себе си, докато си дойде господарят му в дома си.<br />39:17. И според тия думи му говори, казвайки: Еврейският слуга, когото ти си ни довел, влезе при мене, за да ми се поругае;<br />39:18. но, като извиках с висок глас, той остави дрехата си при мене и избяга вън.<br />39:19. Като чу господарят му думите, които му рече жена му, казвайки: Така ми стори слугата ти, гневът му пламна.<br />39:20. И господарят му взе Иосифа и го хвърли в крепостната тъмница, в мястото гдето бяха запирани царските затворници; и той остана там в крепостната тъмница.<br />39:21. Но Господ беше с Иосифа и показваше благост към него и му даде благоволение пред очите на тъмничния началник.<br />39:22. Тъй че тъмничният началник предаде на Иосифовата ръка всичките затворници, които бяха в крепостната тъмница; и за всичко що се вършеше там, той беше разпоредник.<br />39:23. Тъмничният началник не нагледваше нищо от онова, което бе в ръката на Иосифа ; защото Господ беше с него и Господ правеше да благоуспява всичко, каквото той вършеше.<br />

<br />- 40 -<br /><br />
40:1. След това, виночерпецът и хлебарят на Египетския цар се провиниха пред господаря си, Египетския цар.<br />40:2. Та Фараон, като се разгневи на двамата си придворни - началника на виночерпците и началника на хлебарите -<br />40:3. тури ги под стража, в дома на началника на телохранителите, в крепостната тъмница, в мястото, гдето Иосиф бе затворен.<br />40:4. А началникът на телохранителите постави при тях Иосифа, и той им слугуваше; и те останаха известно време в тъмницата.<br />40:5. И виночерпецът и хлебарят на Египетския цар, които бяха затворени в крепостната тъмница, сънуваха и двамата сън, всеки видя съня си в същата нощ, всеки според както щеше да се тълкува съновидението му.<br />40:6. И Иосиф, като влезе при тях на утринта и видя, че бяха смутени,<br />40:7. попита Фараоновите придворни, които бяха заедно с него в тъмницата, в дома на неговия господар, казвайки: Защото изглеждате тъй скръбни днес?<br />40:8. А те му казаха: Видяхме сън, а няма кой да го изтълкува. И Иосиф им рече: Тълкуванията не са ли от Бога? Разкажете ми го, моля?<br />40:9. Тогава началникът на виночерпците разказа своя сън на Иосифа, като му рече: В съня ми, ето лоза пред мене;<br />40:10. и на лозата имаше три пръчки, и виждаше се, като че напъпваше и цветовете й цъфтяха и гроздовете на лозата узряха.<br />40:11. А Фараоновата чаша беше в ръката ми; и взех гроздето, изстисках го във Фараоновата чаша и подадох чашата във Фараоновата ръка.<br />40:12. И Иосиф му рече: Ето значението му: трите пръчки са три дни.<br />40:13. След три дена Фараон ще издигне главата ти и ще те възстанови на службата ти; и ще поднасяш чашата във Фараоновата ръка, както преди, когато ти му беше виночерпец.<br />40:14. Но спомни си за мене, когато те постигне благополучието, смили се, моля, за мене, та продумай на Фараона за мене и избави ме от тоя дом.<br />40:15. Понеже наистина бях откраднат от Еврейската земя, а пък тук не съм сторил нищо, за да ме хвърлят в тая яма.<br />40:16. Като видя началникът на хлебарите, че той тълкува добре, рече на Иосифа: И аз сънувах; и, ето, три кошници с бял хляб бяха на главата ми;<br />40:17. в най-горната кошница имаше от всякакви ястия за Фараона; и птици ги ядяха от кошницата на главата ми.<br />40:18. А Иосиф в отговор каза: Ето значението му: трите кошници са трите дни.<br />40:19. След три дни Фараон ще ти отнеме главата, като те обеси на дърво; и птиците ще изкълват месата ти от тебе.<br />40:20. След три дни, на рождения си ден, Фараон направи угощение на всичките си слуги; и издигна главата на началника на виночерпците и главата на началника на хлебарите между слугите си:<br />40:21. Началника на виночерпците възстанови на служба и той подаваше чашата във Фараоновата ръка;<br />40:22. а началника на хлебарите обеси, според, както Иосиф бе изтълкувал сънищата им.<br />40:23. А началникът на виночерпците не си спомни за Иосифа, но го забрави.<br />

<br />- 41 -<br /><br />
41:1. Като изминаха две години, Фараон сънува, че стоеше при Нил* .<br />41:2. ето, седем крави, хубави и тлъсти, излизаха из реката и пасяха в тръстиката.<br />41:3. ето, след тях излизаха из реката други седем крави, грозни и мършави, и стоеха при първите крави на речния бряг.<br />41:4. И грозните, мършави крави изядоха седемте хубави и тлъсти крави. Тогава Фараон се пробуди.<br />41:5. А като заспа сънува втори път; и, ето, седем класа пълни и добри израснаха из едно стъбло.<br />41:6. ето, след тях израснаха други седем класа тънки и прегорели от източния вятър.<br />41:7. И тънките класове погълнаха седемте дебели и пълни класове. А като се събуди Фараон, ето, беше сън.<br />41:8. На сутринта духът му беше смутен; той, прочее, изпрати да му повикат всичките влъхви и всичките мъдреци в Египет, и Фараон им разказа сънищата си; но нямаше кой да ги изтълкува на Фараона.<br />41:9. Тогава началникът на виночерпците говори на Фараона, казвайки: Днес се сещам, че съм виновен.<br />41:10. Фараон беше се разгневил на слугите си и ме хвърли, мене и началника на хлебарите, в тъмница, в дома на началника на телохранителите.<br />41:11. И сънувахме, аз и той, в същата нощ; сънувахме, всеки според както щеше да се тълкува съновидението му.<br />41:12. А заедно с нас беше там един млад евреин, слуга на началника на телохранителите; и като му разказахме, той ни разтълкува сънищата; на всеки от нас , според съновидението му, даде значението.<br />41:13. И според както ни изтълкува, така и стана; мене той възстанови на службата ми, а него обеси.<br />41:14. Тогава Фараон направи да повикат Иосифа, и бързо го изведоха из тъмницата; и той се обръсна, преоблече се и дойде при Фараона.<br />41:15. И Фараон каза на Иосифа: Сънувах, но няма кой да изтълкува съня; но аз чух да казват за тебе, че като чуеш съновидение, умееш да го тълкуваш.<br />41:16. А Иосиф в отговор каза на Фараона: Не аз, Бог ще даде на Фараона отговор с мир.<br />41:17. Тогава Фараон каза на Иосифа: В съня си, ето, стоях край брега на Нил*.<br />41:18. И, ето, седем крави тлъсти и хубави излязоха из реката и пасяха в тръстиката.<br />41:19. И, ето, след тях излязоха други седем крави, слаби, много грозни и мършави, каквито по грозота никога не съм видял в цялата Египетска земя.<br />41:20. И мършавите, грозни крави изядоха първите седем тлъсти крави;<br />41:21. но пак, като ги изядоха не се познаваше, че са ги изяли; но изгледът им беше тъй грозен, както и в началото. Тогава се пробудих.<br />41:22. После видях в съня си; и, ето, седем класа пълни и добри израстваха из едно стъбро.<br />41:23. И, ето, след тях изратнаха други седем класа, сухи, тънки и прегорели от източния вятър;<br />41:24. тънките класове погълнаха седемте добри класове. И казах съновидението на влъхвите; но нямаше кой да ми го изтълкува.<br />41:25. Тогава Иосиф каза на Фараона: Фараоновият сън е един; Бог е явил на Фараона това, което скоро ще направи.<br />41:26. Седемте добри крави са седем години; и седемте добри класове са седем години, сънят е един.<br />41:27. А седемте мършави и грозни крави, които излязоха след тях, са седем години, както и седемте празни класове, прегорели от източния вятър; те ще бъдат седем години на глад.<br />41:28. Това е, което казах на Фараона; Бог е явил на Фараона това, което скоро ще направи.<br />41:29. Ето идат седем години на голямо плодородие по цялата Египетска земя.<br />41:30. А след тях ще дойдат седем години на глад; всичкото плодородие ще се забрави в Египетската земя, защото гладът ще опустоши земята.<br />41:31. Няма да се познае плодородието на земята, поради оня глад, който ще последва; защото ще бъде твърде тежък.<br />41:32. А това, дето съновидението се повтори на Фараона два пъти, означава , че това е решено от Бога и, че Бог скоро ще го извърши.<br />41:33. Прочее, нека потърси Фараон умен и мъдър човек и нека го постави над Египетската земя.<br />41:34. Нека стори Фараон това и нека постави наздиратели над земята; и в седемте плодородни години нека събере петата част от произведенията на Египетската земя.<br />41:35. Нека съберат всичката храна на тия добри години, които идат; и събраното жито нека бъде под Фараоновата власт, за храна на градовете, и нека го пазят.<br />41:36. И храната ще се запази за седемте гладни години, които ще настанат в Египетската земя, за да не се опустоши земята от глада.<br />41:37. Това нещо беше угодно на Фараона и на всичките му слуги.<br />41:38. И Фараон каза на слугите си: Можем ли да намерим човек, като тоя, в когото има Божия Дух?<br />41:39. Тогава Фараон каза на Иосифа: Понеже Бог ти откри всичко това, няма никой толкова умен и мъдър, колкото си ти.<br />41:40. Ти ще бъдеш над дома ми, и всичките ми люде ще слушат твоите думи; само с престола аз ще бъда по-горен от тебе.<br />41:41. Фараон още каза на Иосифа: Виж, поставям те над цялата Египеска земя.<br />41:42. Тогава Фараон извади пръстена си от ръката си и го тури на Иосифовата ръка, облече го в дрехи от висон и окачи му златно огърлие на шията.<br />41:43. После нареди да го возят на втората колесница, и викаха пред него: Коленичете! И така го постави над цялата Египетска земя.<br />41:44. При това, Фараон каза на Иосифа: Аз съм владетел*, но без тебе никой няма да издигне ръка или нога по цялата Египетска земя.<br />41:45. И Фараон наименува Иосифа Цафнат-панеах+ и даде му за жена Асенета, дъщеря на Илиополския жрец Потифер. След това, Иосиф излезе по обиколка из Египетската земя.<br />41:46. Иосиф беше на тридесет години, когато стоя пред Египетския цар Фараон; и, като се отдалечи от лицето на Фараона, Иосиф обиколи цялата Египетска земя.<br />41:47. И през седемте години на плодородие земята роди преизобилно.<br />41:48. И Иосиф събра всичката храна от тия седем години, които бяха настанали в Египетската земя, и тури храната в градовете; във всеки град прибра храната от околните му ниви.<br />41:49. Иосиф събра жито твърде много, колкото морския пясък, така щото престана да го мери; защото беше без мяра.<br />41:50. А преди да настъпят годините на глада, на Иосифа се родиха два сина, които му роди Асенета, дъщеря на Илиополския жрец Потифер.<br />41:51. И Иосиф наименува първородния Манасия**, защото си думаше : Бог ме направи да забравя всичките си мъки и целия си бащин дом.<br />41:52. А втория наименува Ефрем++, защото си думаше : Бог ме направи плодовит в земята на страданието ми.<br />41:53. А като се изминаха седемте години на плодородие, които бяха настанали в Египетската земя<br />41:54. настъпиха седемте години на глад, според както Иосиф бе казал; и настана глад по всичките земи, а по цялата Египетска земя имаше хляб.<br />41:55. Защото, когато огладня цялата Египетска земя, и людете извикаха към Фараона за хляб, Фараона рече на всичките египтяни: Идете при Иосифа, и каквото ви каже, сторете.<br />41:56. (А гладът бе по цялото лице на земята). Иосиф, прочее, отвори всичките житници и продаваше на египтяните, защото гладът се усилваше по Египетската земя.<br />41:57. И от всичките страни дохождаха в Египет при Иосифа да купят жито, понеже гладът се усилваше по цялата земя.<br />

<br />- 42 -<br /><br />
42:1. А като видя Яков, че в Египет се намира жито, Яков рече на синовете си: Защо се гледате един друг?<br />42:2. Рече още: Ето, чух, че в Египет се намира жито; слезте там та ни купете от там, за да живеем и да не измрем.<br />42:3. Тогава десетте Иосифови братя слязоха да купят жито от Египет.<br />42:4. А Яков не изпрати Вениамина, Иосифовия брат, заедно с братята му; защото думаше: Да не би да му се случи нещастие.<br />42:5. И тъй, между ония, които идеха, дойдоха и синовете на Израиля да купят; защото имаше глад и в Ханаанската земя.<br />42:6. А понеже Иосиф беше управител на земята и той беше, който продаваше на всичките люде на оная земя, затова братята на Иосифа, като дойдоха, поклониха му се с лицата си до земята.<br />42:7. А Иосиф, като видя братята си, позна ги, но се престори, като чужд на тях, говореше им грубо и им рече: От где идете? А те рекоха: От Ханаанската земя, за да купим храна.<br />42:8. (А при все, че Иосиф позна братята си, те не го познаха).<br />42:9. Тогава Иосиф, като си спомни сънищата, които беше видял за тях, рече им: Вие сте шпиони; дошли сте да съглеждате голотата на тая земя.<br />42:10. А те му казаха: Не, господарю, слугите ти дойдоха да си купят храна.<br />42:11. Ние всички сме синове на един човек, честни човеци сме, слугите ти не са шпиони.<br />42:12. Но той им рече: Не, дошли сте да съглеждате голотата на земята.<br />42:13. А те казаха: Ние, твоите слуги, сме дванадесет братя, синове на един човек в Ханаанската земя; и, ето, най-младият е днес при баща ни, а единият го няма.<br />42:14. А Иосиф им рече: Това е, което ви казах, когато рекох: Шпиони сте.<br />42:15. Ето как ще бъдете опитани: В името на Фараона*, няма да излезете от тука, ако не дойде и по-младият ви брат тука.<br />42:16. Пратете един от вас да доведе брата ви; а вие ще останете затворени догде се проверят думите ви, дали говорите истина; и ако не, в името на Фараона*, наистина вие сте шпиони.<br />42:17. И ги постави под стража за три дена.<br />42:18. А на третия ден Иосиф им рече: Това сторете и ще живеете, защото аз се боя от Бога:<br />42:19. Ако сте честни, нека остане един от вашите братя в къщата, в която сте пазени; вие идете, закарайте жито за гладните си челяди+,<br />42:20. па ми доведете най-младият си брат; така ще се докаже, че думите ви са истинни, и вие няма да умрете. И сториха така.<br />42:21. И рекоха си един на друг: Наистина сме виновни за нашия брат, гдето видяхме мъката на душата му, когато ни се молеше и ние не го послушахме; затова ни постигна туй бедствие.<br />42:22. А Рувим им отговори казвайки: Не ви ли говорих тия думи: Не съгрешавайте против детето, но вие не послушахте. Затова, вижте, кръвта му се изисква.<br />42:23. А те не знаеха, че Иосиф разбираше, защото говореха с него чрез преводач.<br />42:24. И той се оттегли от тях и плака; после, като се върна при тях, говореше им; и взе измежду тях Симеона та го върза пред очите им.<br />42:25. Тогава Иосиф заповяда да напълнят съдовете им с жито, да върнат парите на всекиго в чувала му, и да им дадат храна за из пътя; и сториха им така.<br />42:26. А те натовариха житото на ослите си и си тръгнаха от там.<br />42:27. Но когато един от тях развърза чувала си на мястото за пренощуване, за да даде храна на осела си, видя, че парите му бяха отгоре в чувала.<br />42:28. И рече на братята си: Парите ми са повърнати; наистина, вижте ги в чувала ми. Тогава сърцата им се ужасиха, и те се обръщаха с трепет един към друг и казваха: Що е това, което ни стори Бог?<br />42:29. И като дойдоха при баща си Якова, в Ханаанската земя, разказаха му всичко, което им се бе случило.<br />42:30. Рекоха: Човекът, който е господар на оная земя, ни говори грубо, и ни взе за човеци дошли да съгледат страната.<br />42:31. Но ние му казахме: Честни човеци сме, не сме шпиони;<br />42:32. дванадесет братя сме, синове на един баща*; единият се изгуби, а най-младият е днес при баща ни в Ханаанската земя.<br />42:33. И човекът, господарят на земята ни каза: Ето как ще позная дали сте честни: оставете един от вашите братя при мене и вземете жито за гладните си домочадия+ и си идете,<br />42:34. па ми доведете най-младия си брат; тогава ще позная, че не сте шпиони, а сте честни, и ще пусна брата ви, и вие ще търгувате в тая земя.<br />42:35. А като изпразваха чувалите си, ето, на всеки възела с парите му беше в чувала му; и те и баща им се уплашиха като видяха възлите с парите си.<br />42:36. Тогава баща им Яков каза: Вие ме оставихте без чада; Иосифа няма, Симеона няма, а искате и Вениамина да заведете; върху мене падна всичко това!<br />42:37. А Рувим, като говореше на баща си, рече: Убий двамата ми сина, ако не ти го доведа; предай го в моята ръка и аз пак ще ти го доведа.<br />42:38. А Яков каза: Син ми няма да слезе с вас, защото брат му умря, и само той остана; ако му се случи нещастие по пътя, по който отивате, тогава ще свалите бялата ми коса със скръб в гроба.<br />

<br />- 43 -<br /><br />
43:1. А гладът ставаше голям по земята.<br />43:2. И като изядоха житото, което донесоха от Египет, баща им рече: Идете пак, купете ни малко храна.<br />43:3. А Юда, като му говореше, каза: Човекът строго ни заръча, казвайки: Няма да видите лицето ми, ако брат ви не бъде с вас.<br />43:4. Ако изпратиш брата ни с нас, ще слезем и ще ти купим храна;<br />43:5. но ако не го изпратиш, няма да слезем; защото човекът ни рече: Няма да видите лицето ми, ако брат ви не бъде с вас.<br />43:6. А Израил рече: Защо ми сторихте това зло та казахте на човека, че имате и друг брат?<br />43:7. А те рекоха: Човекът разпита подробно за нас и за рода ни, като ни каза: Баща ви жив ли е още? имате ли и друг брат? И ние му отговорихме според тия негови думи. От где да знаем ние, че щеше да каже: Доведете брата си.<br />43:8. Тогава, Юда рече на баща си, Израиля: Изпрати детето с мене, и да станем да отидем, за да живеем и да не измрем - и ние, ти и чадата ни.<br />43:9. Аз отговарям за него; от моята ръка го искай; ако не ти го доведа и него представя пред тебе, тогава нека съм виновен пред тебе за винаги.<br />43:10. Понеже, ако не бяхме се бавили, без друго до сега бихме се върнали втори път.<br />43:11. Тогава, баща им Израил каза: Ако е тъй, това сторете: вземете в съдовете си от най-хубавите плодове* на нашата земя - малко балсама и малко мед, аромати и смирна, фъстъци и бадеми - та ги занесете подарък на човека;<br />43:12. вземете двойно повече пари в ръцете си, върнатите в чувалите ви пари, повърнете с ръцете си: може да е станало грешка.<br />43:13. Вземете и брата си та станете и идете при човека.<br />43:14. А Бог Всемогъщи да ви даде да придобиете благоволението на човека, та да пусне другия ви брат и Вениамина. А аз, ако е речено да остана без чада, нека остана без чада.<br />43:15. Тогава човеците, като взеха тоя подарък, взеха двойно повече пари в ръцете си и Вениамина; и станаха та слязоха в Египет и представиха се на Иосифа.<br />43:16. А Иосиф, като видя Вениамина с тях, рече на домакина си: Заведи тия човеци у дома ми и заколи каквото трябва и приготви; защото човеците ще обядват с мене на пладне.<br />43:17. И човекът стори, каквото поръча Иосиф, и той въведе човеците в Иосифовия дом.<br />43:18. А човеците се уплашиха, загдето ги поведоха в Иосифовия дом, и рекоха: Поради парите, върнати в чувалите ни първия път, ни повеждат, за да намери повод против нас, да ни нападне и да зароби нас и ослите ни.<br />43:19. Затова те се приближиха при Иосифовия домакин и говориха му при вратата на дома, казвайки:<br />43:20. Послушай, господарю, слязохме първия път да си купим храна;<br />43:21. а на връщане , когато дойдохме до мястото за пренощуване и отворихме чувалите си, ето, на всеки парите бяха в чувала му, парите ни напълно: затова ги донесохме обратно в ръцете си.<br />43:22. Донесохме и други пари в ръцете си, за да купим храна; не знаем, кой тури парите ни в чувалите ни.<br />43:23. А той каза: Бъдете спокойни, не бойте се; Бог ваш и Бог на баща ви, ви даде скритото в чувалите ви съкровище; аз получих парите ви. Тогава изведе при тях Симеона.<br />43:24. И домакинът въведе човеците в Иосифовия дом и им даде вода та си умиха нозете; даде и храна за ослите им.<br />43:25. А те приготвиха подаръка за Иосифа преди да дойде на пладне; защото чуха, че там щели да ядат хляб.<br />43:26. И когато дойде Иосиф у дома, поднесоха му в къщи подаръка, който беше в ръцете им; и му се поклониха до земята.<br />43:27. И след като ги разпита за здравето им, рече: Здрав ли е баща ви, старецът, за когото ми говорехте? Жив ли е още?<br />43:28. А те казаха: Здрав е слугата ти, баща ни, жив е още. И наведоха се та се поклониха.<br />43:29. И като подигна очи видя едноутробния си брат Вениамин и каза: Тоя ли е най-младият ви брат, за когото ми говорихте? И рече: Бог да бъде милостив към тебе, чадо мое.<br />43:30. И Иосиф бързо се оттегли, защото сърцето му се развълнува за брат му; и като искаше да плаче, влезе в стаята си и плака там<br />43:31. После уми лицето си и излезе и задържайки се рече: Сложете хляб.<br />43:32. И сложиха отделно на него, отделно за тях и отделно за египтяните, които ядяха с него; защото не биваше египтяните да ядат хляб с евреите ,понеже това е гнусота за египтяните.<br />43:33. И насядаха пред него, първородният според първородството му, и най-младият според младостта му; и човеците се чудеха помежду си.<br />43:34. И Иосиф им пращаше от ястията си; а Вениаминовият дял беше пет пъти по-голям от дела на когото и да било от тях. И те пиха, пиха изобилно с него.<br />

<br />- 44 -<br /><br />
44:1. После заповяда на домакина си, казвайки: Напълни чувалите на човеците с храна, колкото могат да поберат, тури парите на всекиго в чувала му*<br />44:2. и тури чашата ми, сребърната чаша, отгоре в чувала на най-младия, с парите за житото му. И той стори според това, което рече Иосиф.<br />44:3. На утринта, щом съмна, изпратиха човеците и ослите им.<br />44:4. А когато бяха излезли из града и не бяха се отдалечили много, Иосиф рече на домакина си: Стани, тичай след човеците и, като ги стигнеш, кажи им: Защо върнахте зло за добро?<br />44:5. Не е ли тая чашата с която пие господарят ми, и с която даже гадае? Зле постъпихте като сторихте това.<br />44:6. И човекът ,като ги настигна, каза им тия думи.<br />44:7. А те му рекоха: Защо говори господарят ни такива думи? Не дай, Боже, слугите ти да сторят такова нещо.<br />44:8. Ето, ние ти върнахме от Ханаанската земя, парите които намерихме отгоре в чувалите си; и как бихме откраднали сребро или злато из дома на господаря ти?<br />44:9. Този от слугите ти, у когото се намери, нека умре, тоже и ние нека бъдем роби на господаря си.<br />44:10. А той рече: Нека бъде според както казахте: У когото се намери, той ще ми бъде роб, а вие не ще бъдете виновни.<br />44:11. Тогава те бързо снеха чувалите си на земята, и всеки отвори чувала си.<br />44:12. И той претърси, като почна от най-стария и свърши с най-младия; и чашата се намери във Вениаминовия чувал.<br />44:13. Тогава раздраха дрехите си, натовариха всеки осела си, и се върнаха в града.<br />44:14. И дойдоха Юда и братята му в дома на Иосифа, гдето той още се намираше, и паднаха пред него на земята.<br />44:15. И рече им Иосиф: Какво е това що сторихте? Не знаете ли, че човек, като мене, може да гадае безпогрешно*?<br />44:16. Тогава Юда каза: Що да речем на господаря си? що да говорим? или как да се оправдаем? Бог откри неправдата на слугите ти; ето, роби сме на господаря си, и ние и оня у когото се намери чашата.<br />44:17. Но Иосиф рече: Не дай, Боже, да сторя това: Оня, у когото се намери чашата, той ще ми бъде роб; а вие си идете с мир при баща си.<br />44:18. Тогава Юда се приближи до него и рече: Моля ти се, господарю мой, позволи на слугата си да каже една дума на господаря си, като слушаш ти; и да не пламне гневът ти против слугата ти, защото ти си като Фараон.<br />44:19. Господарят ми попита слугите си, казвайки: Имате ли баща или брат?<br />44:20. И рекохме на господаря ми: Имаме стар баща и малко дете на старостта му, и неговият брат умря, тъй че само той остана от майка си,и баща му го обича.<br />44:21. И ти рече на слугите си: Доведете ми го, за да го видя с очите си.<br />44:22. И ние казахме на господаря ми: Детето не може да остави баща си, защото, ако остави баща си, той ще умре.<br />44:23. А ти рече на слугите си: Ако не слезе с вас най-малкият ви брат, няма вече да видите лицето ми.<br />44:24. И като отидохме при слугата ти, баща ни, разказахме му това, което беше казал моят господар.<br />44:25. А когато баща ни рече: Идете пак, купете ни малко храна,<br />44:26. ние казахме: Не можем да слезем. Ако най-младият ни брат е с нас, тогава ще слезем, защото не можем да видим лицето на човека, ако най-младият ни брат не е с нас.<br />44:27. И слугата ти, баща ни, ни каза: Вие знаете, че жена ми ми роди два сина:<br />44:28. Единият излезе от мене и си рекох: Навярно звяр го е разкъсал; и до сега не съм го видял;<br />44:29. и ако ми отнемете и тоя, и му се случи нещастие, ще свалите бялата ми коса със скръб в гроба.<br />44:30. И сега, когато отидем при слугата ти, баща ни, и детето не е с нас, то, понеже животът му е свързан с неговия живот,<br />44:31. като види, че няма детето, ще умре; и слугите ти ще свалят бялата коса на слугата ти, баща ни, със скръб в гроба.<br />44:32. Защото слугата ти стана поръчител пред баща си за детето, като казах: Ако не ти го доведа, тогава ще бъда за винаги виновен пред баща си.<br />44:33. Сега, прочее, моля ти се, вместо детето нека остане слугата ти роб на господаря ми, а детето нека отиде с братята си.<br />44:34. Защото, как да отида аз при баща си, ако детето не е с мене? Да не би да видя злото, което ще сполети баща ми.<br />

<br />- 45 -<br /><br />
45:1. Тогава Иосиф не може вече да се стърпи пред всички ония, които стояха пред него, и извика: Изведете всички отпред мене. И не остана никой при Иосифа, когато той се откри на братята си.<br />45:2. И заплака с глас, та египтяните чуха; чу още и Фараоновият дом.<br />45:3. И Иосиф каза на братята си: Аз съм Иосиф. Баща ми жив ли е още? Но братята му не можаха да му отговорят, защото се смутиха от присъствието му.<br />45:4. Тогава Иосиф рече на братята си: Елате близо до мен, моля ви. И те се приближиха. И рече: Аз съм брат ви Иосиф, когото вие продадохте в Египет.<br />45:5. Сега, не скърбете, нито се окайвайте, че ме продадохте тук, понеже Бог ме изпрати пред вас, за да опази живота.<br />45:6. Защото вече две години гладът върлува в страната; а остават още пет години, в които не ще има ни оране, ни жетва.<br />45:7. Бог ме изпрати пред вас, за да съхраня от вас остатъка на земята и да опазя живота ви чрез голямо избавление.<br />45:8. И тъй, не ме изпратихте вие тук, но Бог, който ме и направи отец на Фараона, господар на целия му дом и управител на цялата Египетска земя.<br />45:9. Бързайте, идете при баща ми и му речете: Така казва синът ти Иосиф: Бог ме постави господар над целия Египет; ела при мене незабавно.<br />45:10. Ти ще живееш в Гесенската земя и ще бъдеш близо при мене, ти, чадата ти, и внуците ти, стадата ти, добитъкът ти и всичко що имаш.<br />45:11. Там ще те храня, (защото остават още пет години на глад), за да не изпаднеш в немотия, ти, домът ти и всичко що имаш.<br />45:12. И гледайте, вашите очи и очите на брата ми Вениамина виждат, че моите уста ви говорят.<br />45:13. И разкажете на баща ми всичката ми слава в Египет и всичко що видяхте; и бързо доведете баща ми тука.<br />45:14. Тогава падна на врата на брата си Вениамина и плака, плака и Вениамина на неговия врат.<br />45:15. И целуна всичките си братя и плака над тях; и след това братята му се разговаряха с него.<br />45:16. И известие за това се чу във Фараоновия дом, като казаха: Иосифовите братя са дошли; и това стана угодно на Фараона и на слугите му.<br />45:17. И Фараон рече на Иосифа: Кажи на братята си: Така направете: натоварете животните си и тръгнете, идете в Ханаанската земя.<br />45:18. И като вземете баща си и челядите си, елате при мене; и аз ще ви дам благата на Египетската земя, и ще се храните с тлъстината на земята.<br />45:19. А на тебе заповядвам да им речеш : Така сторете: вземете коли от Египетската земя за децата си и за жените си и доведете баща си и елате.<br />45:20. При това, не жалете вещите си, защото благата на цялата Египетска земя ще бъдат ваши.<br />45:21. И синовете на Израиля сториха така; и Иосиф им даде коли, според Фараоновата заповед, даде им и храна за из пътя.<br />45:22. На всеки от тях даде дрехи за премяна; а на Вениамина даде триста сребърника и дрехи за пет премени.<br />45:23. И на баща си изпрати десет осли натоварени с Египетски блага, десет ослици натоварени с жито и хляб, и храна за баща си за из пътя.<br />45:24. Така изпрати братята си та си отидоха; и поръча им: Да не се карате по пътя.<br />45:25. И тъй, те излязоха от Египет та дойдоха в Ханаанската земя, при баща си Якова.<br />45:26. И известиха му, казвайки: Иосиф е още жив и е управител на цялата Египетска земя. А сърцето му примря, защото не ги вярваше.<br />45:27. Но те му разказаха всичко, което Иосиф им беше говорил; и като видя колите, които Иосиф бе изпратил да го вземат, духът на баща им Якова се съживи.<br />45:28. И рече Израил: Доволно е; син ми Иосиф е още жив, ще ида и ще го видя преди да умра.<br />

<br />- 46 -<br /><br />
46:1. И така, Израил тръгна, с всичко що имаше; и като дойде във Вирсавее, принесе жертви на Бога на баща си Исаака.<br />46:2. И Бог говори на Израиля в нощно видение, казвайки: Якове, Якове. А той отговори: Ето ме.<br />46:3. И рече: Аз съм Бог, Бог на баща ти; не бой се да слезеш в Египет, защото ще те направя там велик народ.<br />46:4. Аз ще сляза с тебе в Египет и Аз непременно ще те върна пак; и Иосиф ще тури ръката на очите ти.<br />46:5. Тогава Яков стана от Вирсавее; и синовете на Израиля качиха баща си Якова, децата си и жените си на колите които Фараон бе пратил, за да говорят;<br />46:6. събраха и добитъка си и имота, който бяха придобили в Ханаанската земя; и Яков и цялото му семейство с него дойдоха в Египет;<br />46:7. той доведе със себе си в Египет синовете си и внуците си, дъщерите си и внуките си, - цялото си семейство.<br />46:8. А ето имената на синовете на Израиля, които влязоха в Египет: Яков и синовете му: Рувим, първородният на Якова;<br />46:9. а Рувимови синове: Енох, Фалу, Есрон и Хармий;<br />46:10. Симеонови синове: Емуил, Ямин, Аод, Яхин, Сохар и Саул син на ханаанка;<br />46:11. Левиеви синове: Гирсон, Каат и Мерарий;<br />46:12. Юдови синове: Ир, Онан, Шела, Фарес и Зара; но Ир и Онан умряха в Ханаанската земя; и Фаресови синове бяха Есрон и Амул;<br />46:13. Исахарови синове: Тола, Фуа, Иов и Симрон.<br />46:14. Завулонови синове: Серед, Елон и Ялеил.<br />46:15. Тия са синовете, които Лия роди на Якова в Падан-арам, и дъщеря му Дина. Те всички - синовете му и дъщерите му - бяха тридесет и трима души.<br />46:16. А Гадови синове: Сифон, Агий, Суний, Есвон, Ирий, Ародий и Арилий;<br />46:17. Асирови синове: Емна, Есуа, Есуй и Верия, и сестра им Сера; и Вериеви синове: Хевер и Малхиел.<br />46:18. Тия са синовете на Зелфа, която Лаван даде на дъщеря си Лия; и тях тя роди на Якова - шестнадесет души.<br />46:19. А синовете на Якововата жена Рахил: Иосиф и Вениамин;<br />46:20. И на Иосифа се родиха в Египетската земя Манасия и Ефрем, които му роди Асенета, дъщеря на Илиополския жрец Потифер;<br />46:21. Вениаминови синове: Вела, Вехер, Асвил, Гира, Нееман, Ихий, Рос, Мупим, Упим и Арет.<br />46:22. Тия са Рахилините синове, които се родиха на Якова, всичките четиринадесет души.<br />46:23. А Данови синове: Усим;<br />46:24. Нефталимови синове: Ясиил, Гуний, Есер и Силим.<br />46:25. Тия са синовете на Вала, която Лаван даде на дъщеря си Рахил, и тях тя роди на Якова, всичките седем души.<br />46:26. Всичките човеци, които дойдоха с Якова в Египет, които излязоха из чреслата му, всичките бяха шестдесет и шест души, освен Якововите снахи;<br />46:27. и синовете, които се родиха на Иосиф в Египет, бяха двама: всичките от Якововия дом, които дойдоха в Египет, бяха седемдесет души.<br />46:28. И Яков изпрати Юда пред себе си при Иосифа, за да покаже пътя пред него в Гесен; и тъй, дойдоха в Гесенската земя.<br />46:29. Тогава Иосиф впрегна колесницата си и отиде в Гесен да посрещне баща си Израиля, и като се яви пред него, падна на врата му и плака дълго на врата му.<br />46:30. И рече Израил на Иосифа: Нека умра сега, като видях лицето ти, че ти си още жив.<br />46:31. А Иосиф рече на братята си и на бащиния си дом: Ще отида да известя на Фараона, и ще му река: Братята ми и домът на баща ми, които бяха в Ханаанската земя, дойдоха при мене;<br />46:32. а тия човеци, понеже са овчари, и се занимават със скотовъдство, докараха стадата и добитъка си и всичко що имат.<br />46:33. И когато ви повика Фараон и попита: Какво ви е занятието?<br />46:34. Кажете: Ние, слугите ти, и бащите ни, от младини до сега сме скотовъдци. Кажете това , за да живеете в Гесенската земя, защото всичките овчари са отвратителни за египтяните.<br />

<br />- 47 -<br /><br />
47:1. И тъй, Иосиф влезе при Фараона и му извести, казвайки: Баща ми и братята ми, стадата им и добитъкът им, и всичко що имат дойдоха от Ханаанската земя, и сега са в Гесенската земя.<br />47:2. И взе петима от братята си та ги представи на Фараона.<br />47:3. И Фараон рече на братята му: Що е занятието ви? А те казаха на Фараона: Ние, слугите ти, и бащите ни, сме овчари.<br />47:4. Рекоха още на Фараона: Дойдохме да поживеем в тая земя, защото няма пасище за стадата на слугите ти, понеже гладът се засили в Ханаанската земя; затова, молим ти се нека живеят слугите ти в Гесенската земя.<br />47:5. И Фараон говори на Иосифа, казвайки: Баща ти и братята ти дойдоха при тебе;<br />47:6. Египетската земя е пред тебе; настани баща си и братята си в най-добрата местност от земята; нека живеят в Гесенската земя. И ако знаеш, че някои от тях са способни мъже, постави ги надзиратели над моя добитък.<br />47:7. След това Иосиф въведе баща си Якова и го представи на Фараона; и Яков благослови Фараона.<br />47:8. И Фараон рече на Якова: Колко е числото* на годините на живота ти?<br />47:9. И Яков каза на Фараона: Числото на годините на пришелствуването ми е сто и тридесет години; малко и зло е било числото на годините на живота ми, и не достигна до числото на годините на живота на бащите ми, във времето на тяхното пришелствуване.<br />47:10. И като благослови Фараона, Яков излезе от Фараоновото присъствие.<br />47:11. Тогава Иосиф настани баща си и братята си,като им даде имот в Египетската земя, в най-добрата местност от земята в Рамесийската земя, според както заповяда Фараон.<br />47:12. И Иосиф хранеше баща си, братята си и целия си бащин дом с хляб, според големината на челядите им.<br />47:13. А нямаше хляб по цялата земя, защото гладът дотолкова се засилваше, щото Египетската земя и Ханаанската земя се изнуриха от глада.<br />47:14. И Иосиф прибра всичките пари, които се намираха в Египетската и Ханаанската земя, за житото, което купуваха; и Иосиф донесе парите във Фараоновия дом.<br />47:15. И като се свършиха всичките пари в Египетската земя и Ханаанската земя, всичките египтяни дойдоха при Иосифа и рекоха: Дай ни хляб; защо да умираме пред тебе, понеже се свършиха парите ни ?<br />47:16. А Иосиф рече: Ако парите ви са се свършили, докарайте добитъка си, и ще ви дам хляб срещу добитъка ви.<br />47:17. И тъй, докарваха добитъка си на Иосифа; и Иосиф им даваше хляб срещу конете, стадата, добитъка и ослите им; и така, през оная година той ги прехрани с хляб срещу всичкия им добитък.<br />47:18. И като се измина оная година, дойдоха при него и другата година и му казаха: Няма да скрием от господаря си, че всичките ни пари се свършиха; и добитъкът стана на господаря ни; не остана друго пред господаря ни освен телата ни и земята ни.<br />47:19. Защо да измрем пред очите ти и земята ни да запустее ? Купи нас и земята ни за хляб, и ние ще бъдем слуги на Фараона, и земята ни за него ще ражда . Дай ни и семе, за да останем живи да не умрем, и да не запустее земята.<br />47:20. И тъй, Иосиф закупи за Фараона цялата Египетска земя, защото египтяните продаваха всеки нивата си, понеже гладът се засилваше над тях; така земята стана Фараонова.<br />47:21. И той пресели населението в градовете от единия край до другия край на Египетските предели.<br />47:22. Само земята на жреците не закупи, защото жреците имаха определен от Фараона дял и се прехранваха от дела, който Фараон им даде; затова не продадоха земята си.<br />47:23. Тогава Иосиф каза на людете: Ето, днес закупих вас и земята ви за Фараона; на ви семе та засейте земята.<br />47:24. Затова във време на беритбата ще давате петата част на Фараона, а четирите части ще бъдат за вас да засеете нивите, и за храна за вас и за домашните ви, и за храна на децата ви.<br />47:25. И те рекоха: Ти опази живота ни; нека придобием благоволението на господаря си, и ще бъдем слуги на Фараона.<br />47:26. И Иосиф постави това за повеление в Египетската земя, както е и до днес, да се дава петата част на Фараона; само земята на жреците единствено не стана Фараонова.<br />47:27. И тъй, Израил се засели в Египетската земя, в Гесенската страна, гдето придобиваха имения, наплодяваха се, и твърде се размножаваха.<br />47:28. И Яков живя седемнадесет години в Египетската земя, така че числото на годините на Яковия живот стана сто четиридесет и седем години.<br />47:29. А като наближи времето, когато Израил трябваше да умре, повика сина си Иосифа и му каза: Ако съм придобил твоето благоволение, моля, тури ръката си под бедрото ми, и закълни ми се, че ще ми покажеш тая благост и вярност: да не ме погребеш в Египет,<br />47:30. но когато почина с бащите си, да ме пренесеш от Египет и да ме погребеш в тяхната гробница. А той рече: Ще направя според както си казал.<br />47:31. И рече Яков : Закълни ми се; и той му се закле. Тогава Израил се поклони върху възглавницата на леглото.<br />

<br />- 48 -<br /><br />
48:1. След това, известиха на Иосифа: Ето, баща ти е болен. и той поведе със себе си двата си сина, Манасия и Ефрема, да отидат при него .<br />48:2. И известиха на Якова, казвайки: Ето, син ти Иосиф иде при тебе. Тогава Израил събра силите си и седна на леглото.<br />48:3. И Яков каза на Иосифа: Бог Всемогъщи ми се яви в Луз, в Ханаанската земя, и благослови ме, като ми каза:<br />48:4. Ето, Аз ще те наплодя, ще те размножа, и ще направя да произлязат много народи от теб : и ще дам тая земя на потомството ти след теб за всегдашно притежание.<br />48:5. И сега, двата ти сина, които ти се родиха в Египетската земя, преди да дойда аз при тебе в Египет, са мои; Ефрем и Манасия ще бъдат мои също, както Рувим и Симеон.<br />48:6. А чадата, които родиш подир тях, ще бъдат твои, а колкото за наследството си, ще се наричат с името на тия свои братя.<br />48:7. А когато се връщах от Падан, умря ми Рахил на пътя на Ханаанската земя, като оставаше едно малко разстояние да стигнем до Ефрата; и погребах я там, край пътя за Ефрата, (който е Витлеем).<br />48:8. И като съгледа Иосифовите синове, рече Израил: Кои са тия?<br />48:9. А Иосиф каза на баща си: Тия са синовете, които Бог ми даде тука. А той рече: Моля, доведи ги при мене, за да ги благословя.<br />48:10. А очите на Израиля бяха помрачени от старост, та не можеше да вижда. И тъй, Иосиф ги приближи при него; а той ги целуна и ги прегърна.<br />48:11. И рече Израил на Иосифа: Не се надявах да видя лицето ти; но, ето, Бог ми показа и потомството ти.<br />48:12. И Иосиф, като ги махна от между колената си, поклони се с лицето до земята.<br />48:13. После Иосиф ги взе двамата, Ефрема с дясната си ръка към лявата на Израил, а Манасия с лявата си ръка към дясната на Израил, та ги доведе при него.<br />48:14. А Израил простря дясната си ръка и я възложи на главата на Ефрема, който беше по-младият, а лявата ръка на Манасиевата глава, като нарочно кръстоса ръцете си; (защото Манасия беше първородният).<br />48:15. И като благослови Иосифа рече: Бог, пред Когото ходеха бащите ми Авраам и Исаак, Бог, Който ме е пасъл през целия ми живот до тоя ден;<br />48:16. ангелът, който ме избавя от всяко зло, нека благослови момчетата; и нека се наричат с моето име и с името на бащите ми Авраама и Исаака; и нека нарастат в множество всред земята.<br />48:17. Но като видя Иосиф, че баща му възложи дясната си ръка на Ефремовата глава, не одобри; и дигна ръката на баща си, за да я премести от Ефремовата глава на Манасиевата глава.<br />48:18. И Иосиф рече на баща си: Не така, тате, защото ето първородният, възложи дясната си ръка на неговата глава.<br />48:19. Но баща му отказа, като рече: Зная синко, зная; и той ще стане племе; и той ще бъде велик; но по-младият му брат ще бъде по-голям от него, и потомството му ще стане множество народи.<br />48:20. И тъй, в същия ден ги благослови, казвайки: С твоето име Израил ще благославя, като казва: Бог да те направи като Ефрема и като Манасия!- като постави Ефрема пред Манасия.<br />48:21. След това Израил рече на Иосифа: Ето, аз умирам; но Бог ще бъде с вас, и ще ви върне пак в отечеството ви.<br />48:22. Впрочем, аз на тебе давам един дял повече отколкото на братята ти, който дял взех от ръцете на аморейците със сабята си и с лъка си.<br />

<br />- 49 -<br /><br />
49:1. Тогава Яков повика синовете си и рече: Съберете се, за да ви известя какво ще ви се случи в следващите дни: -<br />49:2. Съберете се и слушайте, синове Яковови, И послушайте Израиля, баща си.<br />49:3. Рувиме, ти си първородният мой, мощта моя, и първият плод на силата ми, Превъзходен по достойнство, и превъзходен по сила.<br />49:4. Изврял си като вода; не ще имаш превъзходството, Защото си се качил на леглото на баща си, И тогава си го осквернил. На леглото ми се е качил!<br />49:5. Симеон и Левий са братя; Сечива насилствени са ножовете им.<br />49:6. В съвета им да не участвуваш, душе моя; Към събранието им да се не присъединиш, славо моя*, Защото в гнева си убиха човеци И в упорството си прерязаха жилите на волове.<br />49:7. Проклет гневът им, защото беше свиреп, И яростта им, защото бе жестока! Ще ги разделя в Якова, И ще ги разпръсна в Израиля.<br />49:8. Юдо, тебе ще похвалят братята ти; Ръката ти ще бъде на врата на неприятелите ти; Синовете на баща ти ще ти се кланят.<br />49:9. Млад лъв е Юда; От плячка, сине мой, си се въздигнал; Легнал и разпрострял се е като лъв И като лъвица; кой ще го възбуди?<br />49:10. Не ще липсва скиптър от Юда, Нито управителев жезъл отсред нозете му, Докле дойде Сило+; И нему ще се покоряват племената.<br />49:11. Като връзва за лозата оселчето си И за отборната лоза жребчето на ослицата си, Ще опере с вино дрехата си, И с кръвта на гроздето облеклото си.<br />49:12. Очите му ще червенеят от вино. И зъбите му ще белеят от мляко.<br />49:13. Завулон ще обитава край брега на езерото*, И ще бъде пристанище на кораби; И ще граничи със Сидон.<br />49:14. Исахар е як осел, Който се е проснал между кошарите;<br />49:15. И като видя, че мястото беше добро за почивка, И че страната беше приятна, Подложи плещите си за товар, И стана слуга подчинен.<br />49:16. Дан ще съди людете си, Като едно от Израилевите племена.<br />49:17. Дан ще бъде змия на пътя, Ехидна на пътеката, Която хапе петите на коня, Тъй че ездачът му пада назад.<br />49:18. Твоето спасение чаках, Господи.<br />49:19. Гада ще разбият разбойници; Но и той ще разбие петите им.<br />49:20. Хлябът от Асира ще бъде изряден; И той ще доставя царски сладкиши.<br />49:21. Нефталим е елен пуснат, Който говори угодни думи.<br />49:22. Иосиф е плодоносна вейка, Плодоносна вейка край извор; Клончетата й се простират по стената.<br />49:23. Стрелците го огорчиха, И стреляха по него, и преследваха го;<br />49:24. Но лъкът му запази якостта си. И мишците на ръцете му се укрепиха, Чрез ръцете на Силния Яковов, - Отгдето е пастирът, Израилевият камък, -<br />49:25. Чрез Бога на отца ти, Който ще ти помага. И чрез Всесилния, Който ще те благославя. С небесни благословения от горе, С благословения на бездната, която лежи отдолу С благословения на съсците и на утробата.<br />49:26. Благословенията на отца ти превишаваха, Благословенията на праотците ми, До високите върхове на вечните планини; Те ще бъдат на Иосифовата глава, И на темето на превъзходния между братята си.<br />49:27. Вениамин е вълк грабител; Заран ще пояжда лов. А вечер ще дели корист.<br />49:28. Всички тия са дванадесетте Израилеви племена; и това е, което изговори баща им като ги благослови; всеки благослови според благословението, което му се падаше .<br />49:29. Още им заръча, като им каза: Аз се прибирам при людете си; погребете ме с бащите ми в пещерата, която е в нивата на хетееца Ефрона.<br />49:30. В пещерата, която е в нивата Махпелах, която е срещу Мамврий в Ханаанската земя, която пещера Авраам купи заедно с нивата от хетееца Ефрона за собствено гробище.<br />49:31. Там погребаха Авраама и жена му Сара; там погребаха Исаака и жена му Ревека; и там погребах аз Лия.<br />49:32. Нивата и пещерата, която е в нея, бяха купени от хетейците.<br />49:33. А като свърши Яков поръчките към синовете си, притегли нозете си в леглото и издъхна, и се прибра при людете си.<br />

<br />- 50 -<br /><br />
50:1. Тогава Иосиф падна на лицето на баща си, плака върху него и го целува.<br />50:2. И Иосиф заповяда на служащите нему лекари да балсамират баща му; и лекарите балсамираха Израиля,<br />50:3. като работиха над него напълно четиридесет дена; защото толкова е пълното време за балсамиране; и египтяните го оплакваха седемдесет дена.<br />50:4. И като преминаха дните на жалейката за него, Иосиф говори на Фараоновия дом, казвайки: Ако съм придобил вашето благоволение, говорете, моля ви се, в ушите на Фараона и речете:<br />50:5. Баща ми ме закле, като каза: Виж, аз умирам; в гроба, който се приготвих в Ханаанската земя, там да ме погребеш. Сега, прочее нека отида, моля, да погреба баща; си и ще се върна.<br />50:6. А рече Фараон: Иди, погреби баща си, според както те е заклел.<br />50:7. И така, Иосиф отиде да погребе баща си; и с него отидоха всичките служители на Фараона, старейшините на дома му, и всичките старейшини на Египетската земя,<br />50:8. също и целият дом на Иосифа, братята му, и бащиният му дом; само челядите си, стадата си и добитъка си оставиха в Гесенската земя.<br />50:9. Отидоха с него и колесници и конници, тъй че стана много голямо шествие.<br />50:10. И когато пристигнаха до Атадовото гумно, което е оттатък* Иордан, там ридаха твърде много и силно; и Иосиф направи за баща си седемдневна жалейка.<br />50:11. А ханаанците, тамошните жители, като видяха жалейката при Атадовото гумно, рекоха: египтяните имат голяма жалейка; затова мястото , което е оттатък* Иордан, се наименува Авел-мисраим+.<br />50:12. Тогава синовете на Израиля му сториха, според както им беше заповядал;<br />50:13. защото синовете му го пренесоха в Ханаанската земя и го погребаха в пещерата на нивата Махпелах, срещу Мамврий, която пещера Авраам купи заедно с нивата за собствено гробище от хетееца Ефрон.<br />50:14. И Иосиф, като погреба баща си, върна се в Египет, той и братята му и всички, които бяха отишли с него да погребат баща му.<br />50:15. А като видяха Иосифовите братя, че умря баща им, думаха си: Може Иосиф да ни намрази и да ни възвърне жестоко всичкото зло, що сме му сторили.<br />50:16. Затова пратиха на Иосифа да му кажат: Преди да умре баща ти ни заповяда с думите:<br />50:17. Така да кажете на Иосифа: Прости, моля ти се, престъплението на братята си и греха им за злото, което ти сториха. И тъй, прости молим ти се, престъплението на слугите на бащиния ти Бог. А Иосиф се разплака, когато му говориха.<br />50:18. После отидоха и братята му та паднаха пред него и рекоха: Ето, ние сме ти слуги.<br />50:19. А Иосиф им каза: Не бойте се; нима съм аз вместо Бога?<br />50:20. Вие наистина намислихте зло против мене; но Бог го намисли за добро, за да действува така, щото да спаси живото на много люде, както и стана днес.<br />50:21. Прочее, не бойте се; аз ще храня вас и челядите ви. И утеши ги и говори им любезно.<br />50:22. Така Иосиф остана да живее в Египет, той и бащиният му дом. И Иосиф живя сто и десет години;<br />50:23. и Иосиф видя Ефремови чада от третия род; също и децата на Манасиевия син Махира се родиха на Иосифовите колене.<br />50:24. След това, Иосиф рече на братята си: Аз умирам; а Бог непременно ще ви посети, и ще ви заведе от тая земя в земята, за която се е клел на Авраама, Исака и Якова.<br />50:25. И Иосиф закле потомците на Израиля, като рече: Понеже Бог непременно ще ви посети, то вие да изнесете костите ми от тука.<br />50:26. И тъй, Иосиф умря, на възраст сто и десет години; и балсамираха го и положиха го в ковчег в Египет.<br />