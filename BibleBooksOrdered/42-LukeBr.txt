- Евангелие от Лука -<br />
<br />
<br />- 1 -<br /><br />
1:1. Понеже мнозина предприеха да съчинят повест за съвършено потвърдените между нас събития,<br />1:2. както ни ги предадоха ония, които от началото са били очевидци и служители на евангелското слово,<br />1:3. видя се добре и на мене, който изследвах подробно всичко от началото, да ти пиша наред за това, почтени Теофиле,<br />1:4. за да познаеш достоверността на това, в което си бил поучаван.<br />1:5. В дните на Юдейския цар Ирод имаше един свещеник от Авиевия отред, на име Захария; и жена му беше от Аароновите потомци, и се наричаше Елисавета.<br />1:6. Те и двамата бяха праведни пред Бога, като ходеха непорочно във всичките Господни заповеди и наредби.<br />1:7. И нямаха чадо, понеже Елисавета беше неплодна, а и двамата бяха в напреднала възраст.<br />1:8. И като свещенодействуваше той пред Бога по реда на своя отред,<br />1:9. по обичая на свещеничеството, нему се падна по жребие да влезе в Господния храм и да покади.<br />1:10. И в часа на каденето цялото множество на людете се молеше отвън.<br />1:11. И яви му се ангел от Господа, стоящ отдясно на кадилния олтар.<br />1:12. И Захарий като го видя, смути се, и страх го обзе.<br />1:13. Но ангелът му рече: Не бой се, Захари; защото твоята молитва е чута, и жена ти Елисавета ще ти роди син, когото ще наречеш Иоан.<br />1:14. Той ще ти бъде за радост и веселие; и мнозина ще се зарадват за неговото рождение.<br />1:15. Защото ще бъде велик пред Господа; вино и спиртно питие няма да пие; и ще се изпълни със Святия Дух още от зачатието си.<br />1:16. И ще обърне мнозина от израилтяните към Господа техния Бог.<br />1:17. Той ще предиде пред лицето Му в духа и силата на Илия, за да обърна сърцата на бащите към чадата, и непокорните към мъдростта на праведните, да приготви за Господа благоразположен народ.<br />1:18. А Захария рече на ангела: По какво ще узная това? Защото аз съм стар, и жена ми е в напреднала възраст.<br />1:19. Ангелът в отговор му каза: Аз съм Гавриил, който стои пред Бога; и съм изпратен да ти говоря и да ти благовестя това.<br />1:20. И, ето, ще млъкнеш, и не ще можеш да говориш до деня, когато ще се сбъдне това, защото не повярва думите ми, които ще се сбъднат своевременно.<br />1:21. И людете чакаха Захария, и се чудеха, че се бави в храма.<br />1:22. А когато излезе, не можеше да им продума; и те разбраха, че е видял видение в храма, защото той им правеше знакове и оставаше ням.<br />1:23. И като се навършиха дните на службата му, той отиде у дома си.<br />1:24. А след тия дни жена му Елисавета зачна; и криеше се пет месеца, като казваше:<br />1:25. Така ми стори Господ в дните, когато погледна милостиво, за да отнеме от човеците причината да ме корят.<br />1:26. А в шестия месец ангел Гавриил бе изпратен от Бога в галилейския град, наречен Назарет,<br />1:27. при една девица, сгодена за мъж на име Йосиф от Давидовия дом; а името на девицата бе Мария.<br />1:28. И като дойде ангелът при нея, рече: Здравей благодатна! Господ е с тебе, [благословена си ти между жените].<br />1:29. А тя много се смути от думата му и в недоумение беше, какъв ли ще бъде тоя поздрав.<br />1:30. И ангелът - рече: Не бой се, Марио, защото си придобила Божието благоволение.<br />1:31. И ето, ще зачнеш в утробата си и ще родиш син, Когото ще наречеш Исус.<br />1:32. Той ще бъде велик, и ще се нарече Син на Всевишния; и Господ Бог ще Му даде престола на баща Му Давида.<br />1:33. Ще царува над Якововия дом до века; и царството Му не ще има край.<br />1:34. А Мария рече на ангела: Как ще бъде това, тъй като мъж не познавам?<br />1:35. И ангелът в отговор - рече: Святият дух ще дойде върху ти и силата но Всевишния ще те осени; за туй, и святото Онова, Което ще се роди от тебе, ще се нарече Божий Син.<br />1:36. И, ето, твоята сродница Елисавета, и тя в старините си е зачнала син; и това е шестия месец за нея, която се казваше неплодна.<br />1:37. Защото за Бога няма невъзможно нещо.<br />1:38. И Мария рече: Ето Господната слугиня; нека ми бъде според както си казал. И ангелът си отиде от нея.<br />1:39. През тия дни Мария стана и отиде бързо към хълмистата страна, в един Юдов град,<br />1:40. и влезе в Захариевата къща и поздрави Елисавета.<br />1:41. И щом чу Елисавета Марииния поздрав, младенецът заигра в утробата -; и Елисавета се изпълни със Святия Дух,<br />1:42. и като извика със силен глас рече: Благословена си ти между жените, и благословен е плодът на твоята утроба!<br />1:43. И от какво ми е тая чест, да дойде при мене майката на моя Господ?<br />1:44. Защото, ето, щом стигна гласът на твоя поздрав до ушите ми, младенецът заигра радостно в утробата ми.<br />1:45. И блажена е тая, която е повярвала, че ще се сбъдне казаното - от Господа.<br />1:46. И Мария каза: Величае душата ми Господа,<br />1:47. и зарадва се духът ми в Господа, Спасителя мой,<br />1:48. Защото погледна милостиво на ниското положение на слугинята си; и ето, отсега ще ме ублажават всичките родове.<br />1:49. Защото Силният извърши за мене велики дела; и свято е Неговото име.<br />1:50. И, през родове и родове, Неговата милост е върху ония, които Му се боят.<br />1:51. Извърши силни дела със Своята мишца; разпръсна ония, които са горделиви в мислите на сърцето си.<br />1:52. Свали владетели от престолите им. И въздигна смирени.<br />1:53. Гладните напълни с блага. А богатите отпрати празни.<br />1:54. Помогна на слугата Си Израиля, за да помни да покаже милост.<br />1:55. (Както бе говорил на бащите ни). Към Авраама и към неговото потомство до века.<br />1:56. А Мария, като преседя с нея около три месеца, върна се у дома си.<br />1:57. А на Елисавета се навърши времето да роди; и роди син.<br />1:58. И като чуха съседите и роднините -, че Господ показал към нея велика милост, радваха се с нея.<br />1:59. И на осмия ден дойдоха да обрежат детенцето; и щяха да го нарекат Захария, по бащиното му име.<br />1:60. Но майка му в отговор каза: Не, но ще се нарече Иоан.<br />1:61. И рекоха -: Няма никой в рода ти, който се нарича с това име.<br />1:62. И запитаха баща му със знакове, как би искал той да го нарекат.<br />1:63. А той поиска дъсчица и написа тия думи: Иоан е името му. И те всички се почудиха.<br />1:64. И начаса му се отвориха устата, и езикът му се развърза, и той проговори и благославяше Бога.<br />1:65. И страх обзе всичките им съседи; и за всичко това се говореше по цялата хълмиста страна на Юдея.<br />1:66. И всички, които чуха, пазеха това в сърцата си, казвайки: Какво ли ще бъде това детенце? Защото Господната ръка беше с него.<br />1:67. Тогава баща му Захария се изпълни със Святия Дух и пророкува, казвайки:<br />1:68. Благословен Господ, израилевия Бог, защото посети Своите люде и извърши изкупление за тях.<br />1:69. И въздигна рог на спасение за нас в дома на слугата Си Давида,<br />1:70. (Както е говорил чрез устата на святите Си от века пророци).<br />1:71. Избавление от неприятелите ни и от ръката на всички, които ни мразят,<br />1:72. за да покаже милост към бащите ни и да спомни святия Свой завет,<br />1:73. клетвата, с която се закле на баща ни Авраама.<br />1:74. Да даде нам, бидейки освободени от ръката на неприятелите ни. Да му служим без страх,<br />1:75. в святост и правда пред Него, през всичките си дни.<br />1:76. Да! И ти, детенце, пророк на Всевишния ще се наречеш; защото ще вървиш пред лицето на Господа да приготвиш пътищата за Него.<br />1:77. 3а да дадеш на Неговите люде да познаят спасение чрез прощаване греховете им,<br />1:78. поради милосърдието на нашия Бог, с което ще ни посети зора отгоре,<br />1:79. за да осияе седящите в тъмнина и в мрачна сянка; така щото да отправи нозете ни в пътя на мира.<br />1:80. А детенцето растеше и крепнеше по дух; и беше в пустините до деня, когато се яви на Израиля.<br />

<br />- 2 -<br /><br />
2:1. А в ония дни излезе заповед от Кесаря Августа да се запише цялата вселена.<br />2:2. Това беше първото записване, откакто Квириний управляваше Сирия.<br />2:3. И всички отиваха да се записват, всеки в своя град.<br />2:4. И тъй, отиде и Йосиф от Галилея, от града Назарет, в Юдея, в Давидовия град, който се нарича Витлеем, (понеже той беше от дома и рода Давидов),<br />2:5. за да се запише с Мария, която беше сгодена за него и беше непразна.<br />2:6. И когато бяха там, навършиха се дните - да роди.<br />2:7. И роди първородния си Син, пови Го, и положи Го в ясли, защото нямаше място за тях в страноприемницата.<br />2:8. И на същото място имаше овчари, които живееха в полето, и пазеха нощна стража около стадото си.<br />2:9. И ангел от Господа застана пред тях, и Господната слава ги осия; и те се уплашиха много.<br />2:10. Но ангелът им рече: Не бойте се, защото, ето, благовестявам ви голяма радост, която ще бъде за всичките люде.<br />2:11. Защото днес ви се роди в Давидовия град Спасител, Който е Христос Господ.<br />2:12. И това ще ви бъде знакът: ще намерите Младенец, повит и лежащ в ясли.<br />2:13. И внезапно, заедно с ангела, се намери множество небесно воинство, което хвалеше Бога, казвайки:<br />2:14. Слава на Бога във висините. И на земята мир между човеците, в които е Неговото благоволение.<br />2:15. Щом ангелите си отидоха от тях на небето, овчарите си рекоха един на друг: Нека отидем тогава във Витлеем, и нека видим това, що е станало, което Господ ни изяви.<br />2:16. И дойдоха бързо и намериха Мария и Йосифа, и Младенеца лежащ в яслите.<br />2:17. И като видяха, разказаха каквото им беше известено за това детенце.<br />2:18. И всички които чуха, се зачудиха за това, което овчарите им казаха.<br />2:19. А Мария спазваше всички тия думи и размишляваше за тях в сърцето си.<br />2:20. И овчарите се върнаха, славещи и хвалещи Бога за всичко, що бяха чули и видели, според както им беше казано.<br />2:21. И като се навършиха осем дни и трябваше да обрежат Детенцето, дадоха Му името Исус, както беше наречено от ангела преди да е било зачнато в утробата.<br />2:22. Като се навършиха и дните за очистването им, според Мойсеевия закон, занесоха Го в Ерусалим за да Го представят пред Господа,<br />2:23. (както е писано в Господния закон, че всеки първороден младенец от мъжки пол ще бъде свят на Господа),<br />2:24. и да принесат жертва според казаното в Господния закон +две гургулици и две гълъбчета.<br />2:25. И ето, имаше в Ерусалим един човек на име Симеон; и тоя човек бе праведен и благочестив, и чакаше утехата на Израиля; и Святият Дух беше в него.<br />2:26. Нему бе открито от Святия Дух, че няма да види смърт, докле не види Христа Господен.<br />2:27. И по внушението на Духа той дойде в храма; и когато родителите внесоха детенцето Исус, за да сторят за Него по обичая на закона,<br />2:28. той Го взе на ръцете си и благослови Бога, като каза:<br />2:29. Сега, Владико, отпущаш слугата Си в мир, според думата си;<br />2:30. защото видяха очите ми спасението,<br />2:31. което си приготвил пред всички люде;<br />2:32. светлина да просвещава народите. И слава на Твоите люде Израил.<br />2:33. А баща Му и майка Му се чудеха на това, което се говореше за Него.<br />2:34. И Симеон го благослови, и рече на майка Му Мария: Ето, това детенце е поставено за падане и за ставане на мнозина в Израиля, и за белег, против който ще се говори.<br />2:35. Да! И на сама тебе меч ще прониже душата ти, за да се открият помислите на много сърца.<br />2:36. Имаше и някоя си Анна, Фануилова дъщеря, от Асировото племе; (тя беше в много напреднала възраст, като бе живяла с мъжа си седем години от девството си.<br />2:37. И беше вдовица за цели осемдесет и четири години), която не се отделяше от храма, дето нощем и денем служеше Богу в пост и молитва.<br />2:38. И тя, като се приближи, в същия час, благодареше Богу, и говореше за Него на всички, които ожидаха изкуплението на Ерусалим.<br />2:39. И като свършиха всичко, що беше според Господния закон, върнаха се в Галилея, в града си Назарет.<br />2:40. А Детенцето растеше, крепнеше, и се изпълваше с мъдрост; и Божията благодат бе на Него.<br />2:41. И родителите Му ходеха всяка година в Ерусалим за празника на Пасхата.<br />2:42. И когато Той беше на дванадесет години, като отидоха по обичая на празника,<br />2:43. и като изкараха дните и се връщаха, Момчето Исус остана в Ерусалим, без да знаят родителите Му.<br />2:44. А те, понеже мислеха, че Той е с дружината, изминаха един ден път, като Го търсеха между роднините и познатите си.<br />2:45. И като не Го намериха, върнаха се в Ерусалим и Го търсеха.<br />2:46. И след три дни Го намериха в храма, седнал между законоучителите, че ги слушаше и ги запитваше.<br />2:47. И всички, които Го слушаха, се учудваха на разума Му и на отговорите Му.<br />2:48. И като Го видяха, смаяха се; и рече Му майка Му: Синко, защо постъпи тъй с нас? Ето, баща Ти и аз, наскърбени, Те търсехме.<br />2:49. А Той им рече: Защо да Ме търсите? Не знаете ли, че трябва да се намеря около дома на Отца Ми?<br />2:50. А те не разбраха думата, която им рече.<br />2:51. И Той слезе с тях, и дойде в Назарет, и там им се покоряваше. А майка Му спазваше всички тия думи в сърцето си.<br />2:52. А Исус напредваше в мъдрост, в ръст и в благоволение пред Бога и човеците.<br />

<br />- 3 -<br /><br />
3:1. В петнадесетата година на царуването на Тиверия Кесаря, когато Понтий Пилат беше управител на Юдея, а Ирод четверовластник в Галилея и брат му Филип четверовластник в Итурейската и Трахонитската страна, и Лисаний четверовластник в Авилиния,<br />3:2. при първосвещенството на Анна Каиафа, Божието слово дойде до Иоана, Захариевия син, в пустинята.<br />3:3. И той отиваше по цялата страна около Йордан и проповядваше кръщение на покаяние за прощаване на греховете,<br />3:4. както е писано в книгата с думите на пророк Исаия: - +Глас на един, който вика в пустинята: Пригответе пътя за Господа, Прави направете пътеките Му.<br />3:5. Всяка долина ще се напълни. И всяка планина и хълм ще се сниши; Кривите пътеки ще станат прави, И неравните места - гладки пътища;<br />3:6. И всяка твар ще види Божието спасение+.<br />3:7. И тъй, той казваше на множествата, които излизаха да се кръщават от него: Рожби ехиднини! Кой ви предупреди да бягате от идещия гняв?<br />3:8. Прочее, принасяйте плодове, достойни за покаяние; и не почвайте да си думате, имаме Авраама за баща; защото ви казвам, че Бог може и от тия камъни да въздигне чада на Авраама.<br />3:9. А и брадвата лежи вече при корена на дърветата: и тъй, всяко дърво, което не дава добър плод, отсича се и в огън се хвърля.<br />3:10. И множествата го питаха, казвайки: Тогава какво да правим?<br />3:11. А той в отговор им рече: Който има две ризи, нека даде на този, който няма; и който има храна, нека прави същото.<br />3:12. Дойдоха и бирниците да се кръстят, и му рекоха: Учителю, ние какво да правим?<br />3:13. Той им каза: Не изисквайте нищо повече от това, що ви е определено.<br />3:14. Питаха го и военослужащи, казвайки: а ние какво да правим? Каза им: Не насилвайте никого, нито наклеветявайте; и задоволявайте се със заплатите си.<br />3:15. И понеже людете бяха в недоумение, и всички размишляваха в сърцата си за Иоана, да не би той да е Христос,<br />3:16. Иоан отговори на всички, като каза: Аз ви кръщавам с вода, но иде Оня, Който е по-силен от мене, Комуто не съм достоен да развържа ремъка на обущата Му; Той ще ви кръсти със Святия Дух и с огън.<br />3:17. Той държи лопатата в ръката Си, за да очисти добре гумното Си и да събере житото в житницата Си; а плявата ще изгори в неугасимия огън.<br />3:18. И с много други увещания той благовестяваше на людете.<br />3:19. А четверовластникът Ирод, бидейки изобличаван от него, поради Иродиада, братовата си жена, и поради всичките други злини, които беше сторил Ирод,<br />3:20. прибави над всичко друго и това, че затвори Иоана в тъмницата.<br />3:21. И когато се кръстиха всичките люде, като се кръсти и Исус и се молеше, отвори се небето,<br />3:22. и Святият Дух слезе върху Него в телесен образ като гълъб, и глас дойде от небето, който казваше: Ти си Моят възлюбен Син; в тебе е Моето благоволение.<br />3:23. И сам Исус беше на около тридесет години, когато почна да поучава и, както мислеха, беше син на Йосифа, който бе син Илиев.<br />3:24. А, Илий, Мататов; Матат Левиев; Левий, Мелхиев; Мелхий, Яанайев; Яанай, Йосифов;<br />3:25. Йосиф Мататиев; Мататия, Амосов; Амос, Наумов; Наум, Еслиев; Еслий, Нагеев;<br />3:26. Нагей, Маатов; Маат, Мататиев; Мататия, Семеинов; Семеин, Иосехов; Иосех, Иодов;<br />3:27. Иода, Иоананов; Иоанан, Рисов; Риса, Зоровавелов; Зоровавел, Салатиилев; Салатиил, Нириев;<br />3:28. Нирий, Мелхиев; Мелхий, Адиев; Адий, Косамов; Косам, Елмадамов; Елмадам, Иров;<br />3:29. Ир, Исусов; Исус, Елиезеров; Елиезер, Иоримов; Иорим, Мататов; Матат, Левиев;<br />3:30. Левий, Симеонов; Симеон, Юдов; Юда, Йосифов; Йосиф, Иоанамов; Ионам, Елиакимов;<br />3:31. Елиаким, Мелеев; Мелеа, Менов; Мена, Мататов; Матата, Натанов; Натан, Давидов;<br />3:32. Давид, Есеев; Есей, Овидов; Овид, Воозов; Вооз, Салмонов; Салмон, Наасонов;<br />3:33. Наасон, Аминадавов; Аминадав, Арниев; Арний, Есронов; Есрон, Фаресов; Фарес, Юдов;<br />3:34. Юда, Яковов; Яков, Исааков; Исаак, Авраамов; Авраам, Таров; Тара, Нахоров;<br />3:35. Нахор, Серухов; Серух, Рагавов; Рагав, Фалеков; Фалек, Еверов; Евер, Салов;<br />3:36. Сала, Каинанов; Каинан, Арфаксадов; Арфаксад, Симов; Сим, Ноев; Ное, Ламехов;<br />3:37. Ламех, Матусалов; Матусал, Енохов; Енох, Яредов; Яред, Малелеилов; Малелеил, Каинанов;<br />3:38. Каинан, Еносов; Енос, Ситов; Сит, Адамов; а Адам, Божий.<br />

<br />- 4 -<br /><br />
4:1. А Исус, пълен с Святия Дух, когато се върна, от Йордан, бе воден от Духа из пустинята четиридесет дена,<br />4:2. дето бе изкушаван от дявола. И не яде нищо през тия дни; и като се изминаха те, Той огладня.<br />4:3. И дяволът Му рече: Ако си Божий Син, заповядай на тоя камък да стане хляб.<br />4:4. А Исус му отговори: Писано е: "Не само с хляб ще живее човек, [но с всяко Божие слово"].<br />4:5. Тогава, като Го възведе [на една планина] на високо и Му показа всичките царства на вселената, в един миг време, дяволът Му рече:<br />4:6. На тебе ще дам всичката власт и слава на тия царства, (защото на мене е предадена, и аз я давам комуто ща), -<br />4:7. и тъй, ако ми се поклониш, всичко ще бъде Твое.<br />4:8. А Исус в отговор му каза: Писано е, "На Господа твоя Бог, да се кланяш, и само Нему да служиш".<br />4:9. Тогава Го заведе в Ерусалим, постави Го на крилото на храма и Му рече: Ако си Божий Син, хвърли се от тук долу;<br />4:10. защото е писано: - "Ще заповяда на ангелите Си за Тебе да Те пазят:<br />4:11. и на ръце ще Те дигат, да не би да удариш о камък ногата Си".<br />4:12. А Исус в отговор му рече: Казано е: "Да не изпиташ Господа, твоя Бог".<br />4:13. И като изчерпи всяко изкушение, дяволът се оттегли от Него за известно време.<br />4:14. А Исус се върна в Галилея със силата на Духа; и слух се разнесе за Него по цялата околност.<br />4:15. И той поучаваше по синагогите им; и всички Го прославяха.<br />4:16. И дойде в Назарет, дето беше отхранен, и по обичая Си влезе в синагогата един съботен ден и стана да чете.<br />4:17. И подадоха Му книгата на пророк Исаия; и Той, като отвори книгата, намери мястото дето бе писано: -<br />4:18. "Духът на Господа е на Мене, Защото Ме е помазал да благовестявам на сиромасите; Прати Ме да проглася освобождение на пленниците, И прогледване на слепите, Да пусна на свобода угнетените,<br />4:19. да проглася благоприятната Господна година".<br />4:20. И като затвори книгата, върна я на служителя и седна; а очите на всички в синагогата бяха впити в Него.<br />4:21. И почна да им казва: Днес се изпълни това писание във вашите уши.<br />4:22. И всички му засвидетелствуваха, чудещи се на благодатните думи, които излизаха из устата Му. И думаха: Тоя не е ли Йосифовият син?<br />4:23. А той им рече: Без друго ще Ми кажете тая поговорка: Лекарю, изцери себе си; каквото сме чули, че става в Капернаум, стори го и тука в Своята родина.<br />4:24. И пак рече: Истина ви казвам, че никой пророк не е приет в родината си.<br />4:25. А казвам ви наистина, много вдовици имаше в Израил в дните на Илия, когато се затвори небето за три години и шест месеца, и настана голям глад по цялата земя;<br />4:26. а нито при една от тях не бе пратен Илия, а само при една вдовица в Сарепта Сидонска.<br />4:27. Тъй също много прокажени имаше в Израил във времето на пророк Елисея; но никой от тях не бе очистен, а само сириецът Нееман.<br />4:28. Като чуха това тия, които бяха в синагогата, всички се изпълниха с гняв,<br />4:29. и, като станаха, изкараха Го вън из града, и заведоха Го при стръмнината на хълма, на който градът им беше съграден, за да Го хвърлят долу.<br />4:30. Но Той мина посред тях и си отиде.<br />4:31. И слезе в Галилейския град Капернаум и поучаваше ги в съботен ден;<br />4:32. и учудваха се на учението Му, защото Неговото слово беше с власт.<br />4:33. И в синагогата имаше човек, хванат от духа на нечист бяс; и той извика със силен глас:<br />4:34. Ех, какво имаш Ти с нас, Исусе Назарянине? Нима си дошъл да ни погубиш? Познавам Те Кой си Ти, Светият Божий.<br />4:35. Но Исус го смъмра, казвайки: Млъкни и излез из него. И бесът, като го повали насред, излезе из него, без да го повреди никак.<br />4:36. И всички се смаяха, и разговаряха се помежду си, думайки: Какво е това слово, дето Той с власт и сила заповядва на нечистите духове, и те излизат?<br />4:37. И слух се разнесе за Него по всичките околни места.<br />4:38. И като стана та излезе от синагогата, влезе в Симоновата къща. А Симоновата тъща беше хваната от силна треска; и молиха Го за нея.<br />4:39. И Той, като застана над нея, смъмра треската, и тя я остави; и на часа стана та им прислужваше.<br />4:40. И когато залязваше слънцето, всички, които имаха болни от разни болести, доведоха ги при Него; а Той, като положи ръце на всеки от тях, изцели ги.<br />4:41. Още и бесове с крясък излизаха из мнозина, и казваха: Ти си Божия Син. А Той ги мъмреше, и не ги оставяше да говорят, понеже знаеха, че Той е Христос.<br />4:42. И като се съмна, Той излезе и отиде в уединено място; а народът Го търсеше, дохождаше при Него и искаше да Го задържи, за да си не отива от тях.<br />4:43. Но Той им рече: И на другите градове трябва да благовестя Божието царство, понеже за това съм изпратен.<br />4:44. И проповядваше в галилейските синагоги.<br />

<br />- 5 -<br /><br />
5:1. А еднаж, когато народът Го притискаше да слуша Божието слово, Той стоеше при Генисаретското езеро.<br />5:2. И видя две ладии, спрени край езерото; а рибарите бяха излезли от тях и изпираха мрежите си.<br />5:3. И като влезе в една от ладиите, която беше Симонова, помоли го да я отдалечи малко от сушата; и седна та поучаваше народа от ладията.<br />5:4. И като престана да говори, рече на Симона: Оттегли ладията към дълбокото и хвърлете мрежите за ловитба.<br />5:5. А Симон в отговор рече: Учителю, цяла нощ се трудихме и нищо не уловихме; но по Твоята дума ще хвърля мрежите.<br />5:6. И като сториха това, уловиха твърде много риба, така щото се прокъсваха мрежите им.<br />5:7. И извикаха съдружниците си от другата ладия да им дойдат на помощ; и те дойдоха и напълниха и двете ладии, до толкова, щото щяха да потънат.<br />5:8. А Симон Петър, като видя това, падна пред Исусовите колене и каза: Иди си от мене, Господи, защото съм грешен човек.<br />5:9. Понеже той и всички, които бяха с него, се учудиха на ловитбата на рибите що уловиха,<br />5:10. също и Яков и Иоан, синове на Заведея, които бяха Симонови съдружници. А Исус рече на Симона: Не бой се; отсега човеци ще ловиш.<br />5:11. И когато извлякоха ладиите на сушата, оставиха всичко и отидоха след Него.<br />5:12. И когато беше в един от градовете, ето, човек, който беше цял прокажен, като видя Исуса, падна на лицето си и Му се помоли, казвайки: Господи, ако искаш можеш да ме очистиш.<br />5:13. А Той простря ръка и се допря до него, и рече: Искам: бъди очистен! И на часа проказата го остави.<br />5:14. И Той му заръча, никому да не каже това: Но, за свидетелство на тях, иди, каза, и се покажи на свещеника, и принеси за очистването си, според както е заповядал Моисей.<br />5:15. Но още повече се разнасяше вестта за Него; и големи множества се събираха да слушат и да се изцеляват от болестите си.<br />5:16. А Той се оттегляше в пустините и се молеше.<br />5:17. И през един от тия дни, когато Той поучаваше, там седяха фарисеи и законоучители, надошли от всяко село на Галилея, Юдея и Ерусалим; и сила от Господа бе с Него да изцелява.<br />5:18. И ето мъже, които носеха на постелка един болен човек, който беше паралитик; и опитаха се да го внесат вътре и да го сложат пред Него.<br />5:19. Но понеже не намериха през где да го внесат вътре, поради народа, качиха се на покрива, и през керемидите го спуснаха с постелката насред пред Исуса.<br />5:20. И Той, като видя вярата им рече: Човече, прощават ти се греховете.<br />5:21. Тогава книжниците и фарисеите почнаха да се препират, казвайки: Кой е Тоя, Който богохулствува? Кой може да прощава грехове, освен един Бог?<br />5:22. Но Исус, като видя разискванията им, каза им в отговор: Защо разисквате в сърцата си?<br />5:23. Кое е по-лесно, да река: Прощават ти се греховете, или да река: Стани и ходи?<br />5:24. Но за да познаете, че Човешкият Син има власт на земята да прощава грехове, (рече на паралитика): Казвам ти: Стани, дигни постелката си, и иди у дома си.<br />5:25. И начаса той стана пред тях, дигна това, на което лежеше, и отиде у дома си, като славеше Бога.<br />5:26. И те всички се учудиха и славеха Бога, и, изпълнени със страх, казваха: Днес видяхме пречудни неща.<br />5:27. След това Исус като излезе, видя един бирник, на име Левий, седящ в бирничеството, и рече му: Върви след Мене.<br />5:28. Той остави всичко, стана и тръгна след Него.<br />5:29. А Левий Му направи голямо угощение в къщата си; и имаше голямо множество бирници и други, които седяха на трапезата с тях.<br />5:30. А фарисеите и техните книжници роптаеха против учениците Му, казвайки: Защо ядете и пиете с бирниците и грешниците?<br />5:31. Исус в отговор им рече: Здравите нямат нужда от лекар, а болните.<br />5:32. Не съм дошъл да призова праведните, но грешните на покаяние.<br />5:33. И те Му рекоха: Иоановите ученици често постят и правят молитви, така и фарисейските, а Твоите ядат и пият.<br />5:34. Исус им рече: Можете ли да накарате сватбарите да постят докато е с тях младоженецът?<br />5:35. Ще дойдат, обаче дни, когато младоженецът ще се отнеме от тях; тогава, през ония дни, ще постят.<br />5:36. Каза им още и притча: Никой не отдира кръпка от нова дреха да я тури на вехта дреха; инак и новата дреха се съдира, и кръпката от новата не прилича на вехтата.<br />5:37. И никой не налива ново вино в стари мехове; инак, новото вино ще пръсне меховете, и то само ще изтече, и меховете ще се изхабят.<br />5:38. Но трябва да се налива ново вино в нови мехове.<br />5:39. И никой, след като е пил старо вино, не иска ново, защото казва: Старото е по-добро.<br />

<br />- 6 -<br /><br />
6:1. И една събота, [първата след втория ден на Пасхата], като минаваше Той през посевите, учениците Му късаха класове и ядяха, като ги стриваха с ръце.<br />6:2. А някои от фарисеите рекоха: Защо правите това, което не е позволено да се прави в събота?<br />6:3. Исус в отговор им рече: Не сте ли чели това, което стори Давид, когато огладня, той и мъжете, които бяха с него,<br />6:4. как влезе в Божия дом, взе присъствените хлябове и яде, и даде на ония, които бяха с него, които хлябове не е позволено никой да яде, а само свещениците?<br />6:5. И каза им: Човешкият Син е господар на съботата.<br />6:6. И в друга събота влезе в синагогата и поучаваше; и там имаше един човек, чиято дясна ръка бе изсъхнала.<br />6:7. И книжниците и фарисеите Го наблюдаваха, дали в събота ще го изцели, за да могат да Го обвинят.<br />6:8. Но Той знаеше помислите им, и каза на човека с изсъхналата ръка: Стани и се изправи насред. И той стана и се изправи.<br />6:9. Тогава им рече Исус: Питам ви: Какво е позволено да прави човек в събота? Добро ли да прави или зло? Да спаси ли живот или да погуби?<br />6:10. И като ги изгледа всички, рече на човека: Простри ръката си. И той направи така; и ръката му оздравя.<br />6:11. А те се изпълниха с луда ярост и се разговаряха помежду си какво биха могли да сторят на Исуса.<br />6:12. През ония дни Исус излезе на бърдото да се помоли и прекара цяла нощ в молитва към Бога.<br />6:13. И като се съмна, повика учениците Си, и избра от тях дванадесет души, които и нарече апостоли:<br />6:14. Симона, когото и нарече Петър, и брата му Андрея, Якова и Иоана, Филипа и Вартоломея,<br />6:15. Матея и Тома, Якова Алфеев и Симона, наречен Зилот.<br />6:16. Юда, Якововия брат, и Юда Искариотски, който и стана предател.<br />6:17. И като слезе заедно с тях, Той се спря на едно равно място; спряха се там и голямо множество от учениците Му и голяма навалица от люде от цяла Юдея и Ерусалим и от Тирското и Сидонското крайморие, които бяха дошли да Го чуят и да се изцелят от болестите си;<br />6:18. тоже и измъчваните от нечисти духове се изцеляваха.<br />6:19. И целият народ се стараеше да се допре до Него, защото сила излизаше от Него и изцеляваше всичките.<br />6:20. И Той подигна очи към учениците Си и каза: Блажени вие сиромаси; защото е ваше Божието царство.<br />6:21. Блажени, които гладувате сега, защото ще се наситите. Блажени, които плачете сега, защото ще се разсмеете.<br />6:22. Блажени сте, когато ви намразят човеците, и когато ви отлъчат от себе си и ви похулят и отхвърлят името ви като лошо, поради Човешкия Син;<br />6:23. възрадвайте се в оня ден и заиграйте, защото, ето, голяма е наградата ви на небесата; понеже бащите им така правеха на пророците.<br />6:24. Но горко на вас богатите; защото сте приели вече утехата си.<br />6:25. Горко на вас, които сега сте наситени; защото скоро ще изгладнеете. Горко на вас, които сега се смеете, защото ще жалеете и ще плачете.<br />6:26. Горко на вас, когато всички човеци ви захвалят, защото бащите им така правеха на лъжепророците.<br />6:27. Но на вас, които слушате, казвам: Обичайте неприятелите си, правете добро на тия, които ви мразят,<br />6:28. благославяйте тия, които ви кълнат, молете се за тия, които ви правят пакост.<br />6:29. На този, който те плесне по едната буза, обърни и другата; и на този, който ти вземе горната дреха, не отказвай и ризата си.<br />6:30. Дай на всеки, който ти поиска; и не изисквай нещата си от този, който ги отнема.<br />6:31. И както желаете да правят човеците на вас, така и вие правете на тях.<br />6:32. Понеже ако обичате само ония, които обичат вас, каква благодарност ви се пада? Защото и грешниците обичат ония, които тях обичат.<br />6:33. И ако правите добро само на ония, които на вас правят добро, каква благодарност ви се пада? Защото и грешниците правят същото.<br />6:34. И ако заемете само на тия, от които се надявате да вземете, каква благодарност ви се пада? Защото и грешни на грешни заемат, за да вземат назад равното.<br />6:35. Но вие обичайте неприятелите си, правете добро, и заемайте, без да очаквате да приемете назад; и наградата ви ще бъде голяма, и ще бъдете чада на Всевишния; защото Той е благ към неблагодарните и злите.<br />6:36. Бъдете [прочее] милосърдни, както и Отец ваш е милосърден.<br />6:37. Не съдете, и няма да бъдете съдени; не осъждайте, и няма да бъдете осъждани; прощавайте, и ще бъдете простени;<br />6:38. давайте, и ще ви се дава; добра мярка, натъпкана, стърсена, препълнена ще ви дават в пазухата; защото с каквато мярка мерите, с такава ще ви се отмерва.<br />6:39. Рече им една притча: Може ли слепец слепеца да води? Не ще ли паднат и двамата в яма?<br />6:40. Ученикът не е по-горен от учителя си; а всеки ученик, когато се усъвършенствува, ще бъде като учителя си.<br />6:41. И защо гледаш съчицата в окото на брата си, а не забелязваш гредата в твоето око?<br />6:42. Или как можеш да речеш на брата си: Брате, остави ме да извадя съчицата, която е в окото ти, когато ти сам не виждаш гредата, която е в твоето око? Лицемерецо, първо извади гредата от своето око, и тогава ще видиш ясно, за да извадиш съчицата, която е в братовото ти око.<br />6:43. Защото няма добро дърво, което дава лош плод, нито пък лошо дърво, което дава добър плод.<br />6:44. Понеже всяко дърво от своя плод се познава; защото не берат смокини от тръни, нито късат грозде от къпина.<br />6:45. Добрият човек от доброто съкровище на сърцето си изнася доброто; а злият човек от злото си съкровище изнася злото; защото от онова, което препълва сърцето му, говорят неговите уста.<br />6:46. И защо Ме зовете: Господи, Господи, и не вършите това, което казвам?<br />6:47. Всеки, който дохожда при Мене, и слуша Моите думи, и ги изпълнява, ще ви покажа на кого прилича.<br />6:48. Прилича на човек, който като построи къща, изкопа и задълбочи, и положи основа на канара; и когато стана наводнение, реката се устреми върху оная къща, но не можа да я поклати, защото беше здраво построена.<br />6:49. А който слуша и не изпълнява, прилича на човек, който е построил къща на земята, без основа; върху която се устреми реката, и начаса рухна; и срутването на оная къща беше голямо.<br />

<br />- 7 -<br /><br />
7:1. След като свърши всичките Свои речи към людете, които Го слушаха*(Гръцки: В ушите на людете.), Исус влезе в Капернаум.<br />7:2. А на някой си стотник слугата, който му беше мил, боледуваше на умиране.<br />7:3. И като чу за Исуса, изпрати до Него някои юдейски старейшини да Го помолят да дойде и да оздрави слугата му.<br />7:4. Те, прочее, дойдоха при Исуса и Му се молеха усърдно, като казваха: Той заслужава да му сториш това;<br />7:5. защото обича нашия народ, и той ни е построил синагогата.<br />7:6. А когато Исус вървеше, с тях и не беше вече далеч от къщата, стотникът изпрати до Него приятели да Му кажат: Господи, не си прави труд, защото не съм достоен да влезеш под стряхата ми;<br />7:7. затова нито счетох себе си достоен да дойда при тебе; кажи само дума, и слугата ми ще оздравее.<br />7:8. Защото и аз съм човек, поставен под власт, и имам подчинени на мен войници; и казвам на един: Иди, и той отива; и на друг: Дойди, и дохожда; и на слугата си: Направи това, и го прави.<br />7:9. Като чу това, Исус му се почуди; обърна се и рече на вървящия подир Него народ: Казвам ви, нито в Израил съм намерил толкова вяра.<br />7:10. И когато изпратените се върнаха в къщата, намериха слугата оздравял.<br />7:11. А скоро след това, Исус отиде в един град, наречен Наин; и с Него вървяха учениците Му и едно голямо множество.<br />7:12. И когато се приближи до градската порта, ето, изнасяха мъртвец, едничък син на майка си, която беше и вдовица; и с нея имаше голямо множество от града.<br />7:13. И Господ, като я видя, смили се за нея и рече -: Недей плака!<br />7:14. Тогава се приближи и се допря до носилото; а носачите се спряха. И рече: Момче, казвам ти, стани!<br />7:15. И мъртвият се подигна и седна, и почна да говори. И Исус го даде на майка му.<br />7:16. И страх обзе всички, и славеха Бога, казвайки: Велик пророк се издигна между нас; и Бог посети Своите люде.<br />7:17. И това, което казваха, се разнесе за Него по цяла Юдея и по цялата околност.<br />7:18. И учениците на Иоана му известиха за всичко това.<br />7:19. И Иоан повика двама от учениците си и ги прати при Господа да кажат: Ти ли си Оня, Който има да дойде, или друг да очакваме?<br />7:20. И като дойдоха при Него човеците рекоха: Иоан Кръстител ни прати до Тебе да кажем: Ти ли си Оня, Който има да дойде, или друг да очакваме?<br />7:21. И в същия час Той изцели мнозина от болести и язви, и зли духове, и на мнозина слепи подари зрение.<br />7:22. Тогава в отговор им каза: Идете и разкажете на Иоана това, което видяхте и чухте, че слепи прогледват, куци прохождат, прокажени се очистват, и глухи прочуват; мъртви биват възкресени, и на сиромасите се проповядва благовестието.<br />7:23. И блажен е оня, който не се съблазни в Мене.<br />7:24. А когато си отидоха пратените от Иоана, Исус почна да говори на народа за Иоана: Какво излязохте да видите в пустинята? Тръстика ли от вятър разлюлявана?<br />7:25. Но какво излязохте да видите? Човек ли в меки дрехи облечен? Ето великолепно облечените и ония, които живеят разкошно, са в царските дворци.<br />7:26. Но какво излязохте да видите? Пророк ли? Да, казвам ви, и повече от пророк.<br />7:27. Това е оня, за когото е писано: - "то, Аз изпращам вестителя Си пред Твоето лице, Който ще устрои пътя Ми пред Тебе"<br />7:28. Казвам ви: Между родените от жена няма по-голям от Иоана; обаче, по-малкият в Божието царство е по-голям от него.<br />7:29. (И всички люде и бирници, като чуха това, признаха Божията правда, като бяха се кръстили с Иоановото кръщение.<br />7:30. А фарисеите и законниците осуетиха Божията воля спрямо себе си, като не бяха се кръстили от него).<br />7:31. А на какво да уподобя човеците от това поколение? И на какво приличат?<br />7:32. Те приличат на деца, седящи на пазаря, които викат едно на друго, казвайки: Свирихме ви, и не играхте; ридахме, и не плакахте.<br />7:33. Защото Иоан Кръстител дойде, който нито хляб яде, нито вино пие, и казвате: Бяс има.<br />7:34. Дойде Човешкият Син, който яде и пие, и казвате: Ето човек лаком и винопиец, приятел на бирниците и на грешниците.<br />7:35. Но пак мъдростта се оправдава от всичките си чада.<br />7:36. И един от фарисеите го покани да яде с него; и Той влезе във фарисеевата къща и седна на трапезата.<br />7:37. И, ето, една жена от града, която беше грешница, като разбра, че седи на трапезата във фарисеевата къща, донесе алавастрен съд с миро.<br />7:38. И като застана отзаде при нозете Му и плачеше, почна да облива нозете Му със сълзи и да ги изтрива с косата си, целуваше нозете Му, и мажеше ги с мирото.<br />7:39. А като видя това фарисеят, който Го бе поканил, думаше в себе си, казвайки: Тоя ако беше пророк, щеше да знае коя и каква е жената, която се допира до Него, че е грешница.<br />7:40. А Исус в отговор му рече: Симоне, имам нещо да ти кажа. А той рече: Учителю, кажи!<br />7:41. Някой си заемодавец имаше двама длъжника; единият дължеше петстотин динара, а другият - петдесет.<br />7:42. И понеже нямаха с какво да му платят, той прости и на двамата. И тъй, кой от тях ще го обикне повече?<br />7:43. В отговор Симон рече: Мисля, че оня, комуто е простил повечето. А Той му рече: Право си отсъдил.<br />7:44. И като се обърна към жената, рече на Симона: Видиш ли тая жена? Влязох в къщата ти, и ти вода за нозете Ми не даде; а тя със сълзи обля нозете Ми, и с косата си ги изтри.<br />7:45. Ти целувка ми не даде; а тя, откак съм влязъл не е престанала да целува нозете Ми.<br />7:46. Ти с масло не помаза главата Ми; а тя с миро помаза нозете Ми.<br />7:47. Затова ти казвам: Прощават - се многото грехове; (защото тя обикна много); а комуто малко се прощава, той малко обича.<br />7:48. И рече -: Прощават ти се греховете.<br />7:49. И тия, които седяха с Него на трапезата, почнаха да казват помежду си: Кой е тоя, който и греховете прощава?<br />7:50. И рече на жената: Твоята вяра те спаси; иди си с мир.<br />

<br />- 8 -<br /><br />
8:1. И скоро след това Исус ходеше по градове и села да проповядва и да благовестява Божието царство; и с Него бяха дванадесетте ученика,<br />8:2. и някои жени, които бяха изцелени от зли духове и болести: Мария, наречена Магдалина, от която бяха излезли седем бяса,<br />8:3. и Иоана жената на Иродовия настойник Хуза и Сусана и много други, които им услужваха с имота си.<br />8:4. И понеже се събра голямо множество, и дохождаха при Него от всеки град, рече с притча:<br />8:5. Сеячът излезе да сее семето си; и когато сееше, едно падна край пътя; и затъпка се, и небесните птици го изкълваха.<br />8:6. А друго падна на канарата; и щом поникна изсъхна, защото нямаше влага.<br />8:7. Друго пък падна всред тръните; и заедно с него порастнаха тръните и го заглушиха.<br />8:8. А друго падна на добра земя и като порастна, даде стократен плод. Като каза това, извика: Който има уши да слуша, нека слуша.<br />8:9. А учениците Му Го попитаха за значението на тая притча.<br />8:10. Той каза: На вас е дадено да знаете тайните на Божието царство; а на другите се проповядва с притчи, тъй щото, като гледат, да не виждат, и като слушат, да не разбират.<br />8:11. Прочее, ето значението на притчата: Семето е Божието слово.<br />8:12. А посяното край пътя са тия, които са слушали; тогава дохожда дяволът и отнема словото от сърцата им, да не би да повярват и се спасят.<br />8:13. Падналото на канарата са тия, които, когато чуят, приемат словото с радост; но те, като нямат корен, временно вярват, а когато настане изпитание, отстъпват.<br />8:14. Падналото всред тръните са ония, които са слушали, и, като си отиват, заглъхват от грижи и богатства и житейски удоволствия и не дават узрял плод.<br />8:15. А посятото на добра земя са тия, които, като чуят словото, държат го в искрено и добро сърце, и дават плод с търпение.<br />8:16. И никой, като запали светило, не го покрива със съд, нито го туря под легло, но го туря на светилник, за да видят светлината тия, които влизат.<br />8:17. Защото няма нещо тайно, което не ще стане явно, нито потаено, което не ще се узнае и не ще излезе наяве.<br />8:18. Затова, внимавайте как слушате; защото който има, нему ще се даде; а който няма, от него ще се отнеме и това, което мисли че има.<br />8:19. И дойдоха при Него майка Му и братята Му, но поради множеството не можаха да се приближат до Него.<br />8:20. И известиха Му: Майка Ти и братята Ти стоят вън и искат да Те видят.<br />8:21. А Той в отговор им рече: Майка Моя и братя Мои са тия, които слушат Божието слово и го изпълняват.<br />8:22. А в един от тия дни Той влезе в ладия с учениците Си, и рече им: Да минем на отвъдната страна на езерото. И отплуваха.<br />8:23. А като плуваха, Той заспа; и ветрена буря се устреми върху езерото, и вълните ги заплашваха така щото бяха в опасност.<br />8:24. И дойдоха, разбудиха Го и казаха: Наставниче! Наставниче! Загиваме! А Той се събуди и смъмра вятъра и развълнуваната вода; и успокоиха се, и настана тишина.<br />8:25. И рече им: Где е вярата ви? А те уплашени се чудеха, и казваха си един на друг: Кой ли ще е Тоя, който заповядва и на ветровете и на водата, и те Му се покоряват?<br />8:26. И пристигнаха в Герасинската страна, която е срещу Галилея.<br />8:27. И като излезе на сушата, срещна Го от града някой си човек, който имаше бесове, и за дълго време не беше обличал дреха, и в къщи не живееше, но в гробищата.<br />8:28. Той, като видя Исуса, извика, падна пред Него, и рече със силен глас: Какво имаш Ти с мене Исусе, Сине на Всевишния Бог? Моля Ти се недей ме мъчи!<br />8:29. Защото Исус беше заповядал на нечистия дух да излезе от човека. Понеже много пъти бе го прихващал; и връзваха го с вериги и окови и го пазеха; но той разкъсваше връзките, и бесът го гонеше по пустините.<br />8:30. Исус го попита: Как ти е името? А той каза: Легион, защото много бесове бяха влезли в него.<br />8:31. И молеха Го да не им заповяда да отидат в бездната.<br />8:32. А там имаше голямо стадо свини, което пасеше по хълма, и бесовете Го помолиха да им позволи да влязат в тях. И позволи им.<br />8:33. И като излязоха бесовете из човека и влязоха в свините, стадото се спусна по стръмнината в езерото и се издави.<br />8:34. А свинарите, като видяха станалото, прибягнаха и известиха за това в града и в селата.<br />8:35. И като излязоха да видят станалото и дойдоха при Исуса, намериха човека, от когото бяха излезли бесовете, седнал при Исусовите нозе, облечен и смислен; и изплашиха се.<br />8:36. И тия, които бяха видели това, разказаха им как излекувал бесния.<br />8:37. И цялото множество от Герасинската околност Му се помоли да си отиде от тях, защото бяха обзети от голям страх; и Той влезе в ладията и се завърна.<br />8:38. А човекът, от когото бяха излезли бесовете, молеше Му се да бъде с него; но Исус го изпрати като каза:<br />8:39. Върни се у дома си и разкажи, какви неща ти стори Бог. И той отиде и разгласи по целия град, какви неща му стори Исус.<br />8:40. А когато се върна Исус, народът Го посрещна радостно, защото всички Го чакаха.<br />8:41. И, ето, дойде един човек на име Яир, който беше началник на синагогата, и падна пред Исусовите нозе и Му се молеше да влезе в къщата му;<br />8:42. защото имаше едничка дъщеря, на около дванадесет години, и тя беше на умиране. И когато отиваше, народът Го притискаше.<br />8:43. И една жена, която имаше кръвотечение от дванадесет години, и бе иждивила за лекари целия си имот, без да може да се излекува от никого,<br />8:44. се приближи изотзад та се допря до полата на дрехата Му; и на часа престана кръвотечението -.<br />8:45. И рече Исус: Кой се допря до Мене? И когато всички се отричаха, Петър и ония, които бяха с Него, казаха: Наставниче, народът Те притиска и гнети, [а Ти казваш: Кой се допря до Мене?]<br />8:46. Но Исус каза: Някой се допря до Мене; защото Аз усетих, че сила излезе от Мене.<br />8:47. И жената, като видя, че не се укри, дойде разтреперана и падна пред Него и извика пред всичките люде, по коя причина се допря до Него, и как на часа оздравя.<br />8:48. А той - рече: Дъщерьо, твоята вяра те изцели; иди си с мир!<br />8:49. Докато Той още говореше, дохожда някой си от къщата на началника на синагогата и казва: Дъщеря ти умря; не затруднявай Учителя.<br />8:50. А Исус като дочу това, отговори му: Не бой се; само вярвай, и тя ще се избави.<br />8:51. И когато дойде в къщата, не остави никой да влезе с Него, освен Петра, Иоана, Якова и бащата и майката на момичето.<br />8:52. И всички плачеха и го оплакваха. А Той им рече: Не плачете; защото не е умряло, а спи.<br />8:53. А те Му се присмиваха, понеже знаеха, че е умряло.<br />8:54. Но Той го хвана за ръката, и извика: Момиче, стани!<br />8:55. И върна се духът му, и то на часа стана; и Той заповяда да му дадат нещо да яде.<br />8:56. И родителите му се учудиха; а Той им заръча да не казват никому за станалото.<br />

<br />- 9 -<br /><br />
9:1. И като свика дванадесетте, даде им сила и власт над всички бесове, и да изцеляват болести.<br />9:2. И изпрати ги да проповядват Божието царство и да изцеляват болните.<br />9:3. И каза им: Не вземайте нищо за път, ни тояга, ни торба, ни хляб, ни пари, нито да имате по две ризи.<br />9:4. И в която къща влезете, там седете, и от там тръгвайте на път.<br />9:5. И ако някои не ви приемат, когато излизате от оня град отърсете и праха от нозете си, за свидетелство против тях.<br />9:6. И те тръгнаха и отиваха по селата и проповядваха благовестието и изцеляваха навсякъде.<br />9:7. А четверовластникът Ирод чу за всичко що ставало и беше в недоумение; защото някои казваха, че Иоан е възкръснал от мъртвите;<br />9:8. други пък, че Илия се е явил; а други, че един от старовременните пророци е възкръснал.<br />9:9. И рече Ирод: Иоана аз обезглавих; но Кой е Тоя, за Когото слушам такива неща? И желаеше да Го види.<br />9:10. И като се върнаха апостолите, разказаха на Исуса все що бяха извършили; и Той ги взе и се оттегли насаме [в уединено място] до един град, наречен Витсаида.<br />9:11. А множествата, като разбраха това, отидоха подире Му; и Той ги посрещна с готовност, и им говореше за Божието царство, и изцеляваше ония, които имаха нужда от изцеление.<br />9:12. И като почна денят да преваля, дванадесетте се приближиха и Му рекоха: Разпусни народа за да отидат в околните села и колиби да нощуват и да си намерят храна, защото тука сме в уединено място.<br />9:13. Но Той им каза: Дайте им вие да ядат. А те рекоха: Нямаме повече от пет хляба и две риби, освен, - да отидем ли и да купим храна за всички тия люде?<br />9:14. (Защото имаше около пет хиляди мъже). И каза на учениците Си: Накарайте ги да насядат на групи по петдесет души.<br />9:15. Те сториха така и накараха всички да насядат.<br />9:16. А той взе петте хляба и двете риби, и погледна към небето и ги благослови; и като ги разчупи, даваше на учениците да сложат пред народа.<br />9:17. И ядоха и всички се наситиха; и дигнаха къшеите, които им останаха, дванадесет коша.<br />9:18. И когато Той се молеше насаме, и учениците бяха с Него, попита ги, казвайки: Според както казва народът, Кой съм аз?<br />9:19. А в отговор те рекоха: Едни казват, че си Иоан Кръстител; а други_- Илия;_трети пък,_- че един от старовременните пророци е възкръснал.<br />9:20. Тогава им каза: А според, както вие мислите, Кой съм Аз? Петър в отговор рече: Божият Христос.<br />9:21. А Той им заръча, и заповяда да не казват никому, като рече:<br />9:22. Човешкият Син трябва много да пострада, и да бъде отхвърлен от старейшините, главните свещеници и книжниците, да бъде убит, и на третия ден да бъде възкресен.<br />9:23. Каза още и на всички: Ако иска някой да дойде след Мене, нека се отрече от себе си, нека носи кръста си всеки ден, и нека Ме следва.<br />9:24. Защото, който иска да спаси живота си, ще го изгуби; а който изгуби живота си заради Мене, той ще го спаси.<br />9:25. Понеже какво се ползва човек, ако спечели целия свят, а изгуби или ощети себе си?<br />9:26. Защото, ако се срамува някой от Мене и от думите ми, то и Човешкият Син ще се срамува от него, когато дойде в Своята слава и в славата на Отца и на Своите ангели.<br />9:27. А казвам ви наистина, има някои от тук стоящите, които никак няма да вкусят смърт, докле не видят Божието царство.<br />9:28. И около осем дни след като каза това, Той взе със Себе Си Петра, Йоана и Якова, и се качи на планината да се моли.<br />9:29. И като се молеше, видът на лицето Му се измени, и облеклото Му стана бяло и бляскаво.<br />9:30. И, ето, двама мъже се разговаряха с Него; те бяха Моисей и Илия,<br />9:31. които се явиха в слава и говореха за смъртта Му*(Гръцки: Изхода.), която Му предстоеше да изпълни в Ерусалим.<br />9:32. А Петър и ония, които бяха с него, ги беше налегнал сън; но когато се разбудиха, видяха славата Му и двамата мъже, които стояха с Него.<br />9:33. И когато те се разделиха с Него, Петър рече на Исуса: Наставниче, добре е да сме тука; и нека направим три шатри, за Тебе една, за Моисея една, и една за Илия, без да знае какво дума.<br />9:34. И докато казваше това, дойде облак та ги засени; и учениците се уплашиха като влязоха в облака.<br />9:35. И дойде из облака глас, който каза: Този е Моят Син, Избраник Мой; Него слушайте!<br />9:36. И когато престана гласът, Исус се намери сам. И те замълчаха, и през ония дни не казваха никому нищо от това, що бяха видели.<br />9:37. И на следния ден, когато слязоха от планината, срещна Го голямо множество.<br />9:38. И, ето, един човек от народа извика, казвайки: Учителю, моля Ти се да погледнеш на сина ми, защото ми е единствено чадо.<br />9:39. И, ето, дух го прехваща и той изведнъж закрещява и духът го сгърчва така, че той се запеня, и като го смазва, едвам го напуща.<br />9:40. И помолих Твоите ученици да го изгонят, но не можаха.<br />9:41. Исус в отговор рече: О роде неверен и извратен! докога ще бъда с вас и ще ви търпя? Доведи сина си тука.<br />9:42. И когато още идваше, бесът го тръшна и сгърчи силно; а Исус смъмра нечистия дух, изцели момчето, и върна го на баща му.<br />9:43. И всички се учудваха на Божието величие. А докато всички се чудеха на всичко, което правеше, Той рече на учениците Си:<br />9:44. Вложете в ушите си тия думи, защото Човешкият Син ще бъде предаден в човешки ръце.<br />9:45. Но те не разбираха тая дума; тя бе скрита от тях за да не я разберат; а бояха се да Го попитат за тая дума.<br />9:46. И повдигна се между тях разискване, кой от тях ще бъде по-голям.<br />9:47. А Исус, като видя мисълта на сърцето им, взе едно детенце, постави го при Себе Си, и рече им:<br />9:48. Който приеме това детенце в Мое име, Мене приема; и който приеме Мене, приема Този, който Ме е изпратил; защото който е най-малък между всички вас, той е голям.<br />9:49. А Йоан продума и рече: Наставниче, видяхме един човек да изгонва бесове в Твое име: и му запретихме, защото не следва с нас.<br />9:50. А Исус му рече: Недейте му запрещава; защото, който не е против вас откъм вас е.<br />9:51. И когато се навършваха дните да се възнесе, Той насочи лицето Си да пътува към Ерусалим.<br />9:52. И проводи пред Себе Си пратеници, които отидоха и влязоха в едно самарянско село да приготвят за Него.<br />9:53. Но не Го приеха, защото лицето Му беше обърнато към Ерусалим.<br />9:54. Като видяха това учениците Му Яков и Йоан, рекоха: Господи, искаш ли да заповядаме да падне огън от небето и да ги изтреби [както стори и Илия]?<br />9:55. А Той се обърна та ги смъмра; [и рече: Вие не знаете на какъв сте дух; защото Човешкият Син не е дошъл да погуби човешки души, но да спаси].<br />9:56. И отидоха в друго село.<br />9:57. А като вървяха в пътя, един човек Му рече: Ще те следвам дето и да идеш.<br />9:58. Исус му каза: Лисиците си имат легловища, и небесните птици гнезда; а Човешкият Син няма где глава да подслони.<br />9:59. А на друг каза: Върви след Мене. А той рече: Господи, позволи ми първо да отида и погреба баща си.<br />9:60. Но Той му каза: Остави мъртвите да погребват своите мъртви; а ти иди и разгласявай Божието царство.<br />9:61. Рече и друг: Ще дойда след Тебе, Господи; но първо ми позволи да се сбогувам с домашните си.<br />9:62. А Исус му каза: Никой, който е турил ръката си на ралото и гледа назад, не е годен за Божието царство.<br />

<br />- 10 -<br /><br />10:1. След това Господ определи други седемдесет души, и ги разпрати по двама пред Себе Си във всеки град и място, гдето сам Той щеше да отиде.<br />10:2. И каза им: Жетвата е изобилна, а работниците малко; затова молете се на Господаря на жетвата да изпрати работници в жетвата Си.<br />10:3. Идете: Ето, Аз ви изпращам като агнета посред вълци.<br />10:4. Не носете ни кесия, ни торба, ни обуща, и никого по пътя не поздравявайте.<br />10:5. И в която къща влезете, първо казвайте: Мир на тоя дом!<br />10:6. И ако бъде там някой син на мира, вашият мир ще почива на него; но ако няма, ще се върне на вас.<br />10:7. И в същата къща седете, и яжте, и пийте каквото ви сложат; защото работникът заслужава своята заплата. Недейте се премества от къща в къща.<br />10:8. И като влизате в някой град, и те ви приемат, яжте каквото ви сложат,<br />10:9. и изцелявайте болните в него, и казвайте им: Божието царство е наближило до вас.<br />10:10. А като влезете в някой град, и те не ви приемат, излезте на улиците му и речете:<br />10:11. И праха, който е полепнал по нозете ни от вашия град, ви отърсваме; но това да знаете, че Божието царство е наближило.<br />10:12. Казвам ви: По-леко ще бъде наказанието на Содом в оня ден, отколкото на тоя град.<br />10:13. Горко ти Хоразине! Горко ти Витсаидо! Защото, ако бяха се извършили в Тир и Сидон великите дела, които се извършиха у вас, отдавна те биха се покаяли, седящи във вретище и пепел.<br />10:14. Обаче на Тир и Сидон ще бъде по-леко в съда, отколкото на вас.<br />10:15. И ти, Капернауме, до небесата ли ще се издигнеш? До ада ще се смъкнеш.<br />10:16. Който слуша вас, Мене слуша; и който отхвърля вас, Мене отхвърля; а който отхвърля Мене, отхвърля Онзи, Който Ме е пратил.<br />10:17. И седемдесетте се върнаха с радост, и казаха: Господи, в Твоето име и бесовете се покоряват на нас.<br />10:18. А Той им рече: Видях сатана, паднал от небето като светкавица.<br />10:19. Ето, давам ви власт да настъпвате на змии, и на скорпии, и власт над цялата сила на врага; и нищо няма да ви повреди.<br />10:20. Обаче, недейте се радва на това, че духовете ви се покоряват; а радвайте се, че имената ви са написани на небесата.<br />10:21. В същия час Исус се зарадва чрез Святия Дух и каза: Благодаря Ти, Отче, Господи на небето и земята, задето си утаил това от мъдрите и разумните, а си го открил на младенците. Да, Отче, защото така Ти се видя угодно.<br />10:22. Всичко Ми е предадено от Отца Ми; и освен Отец, никой не знае Кой е Синът; и никой не знае Кой е Отец, освен Синът и оня, комуто Синът би благоволил да Го открие.<br />10:23. И като се обърна към учениците, рече частно: Блажени очите, които виждат това, което вие виждате.<br />10:24. Защото ви казвам, че много пророци и царе пожелаха да видят това, което вие виждате, и не видяха, и да чуят това, което вие чувате, и не чуха.<br />10:25. И, ето, някой законник стана и Го изпитваше, казвайки: Учителю, какво да правя, за да наследя вечен живот?<br />10:26. А Той му рече: Какво е писано в закона, как четеш?<br />10:27. А той в отговор каза: "Да възлюбиш Господа, твоя Бог, с цялото си сърце, с цялата си душа, с всичката си сила, и с всичкия си ум, и ближния си както себе си".<br />10:28. Исус му рече: Право си отговорил; това стори, и ще живееш.<br />10:29. Но той, понеже искаше да оправдае себе си, рече на Исуса: А кой е моят ближен?<br />10:30. В отговор Исус каза: Някой си човек слизаше от Ерусалим в Ерихон; и налетя на разбойници, които го съблякоха и нараниха и отидоха си, като го оставиха полумъртъв.<br />10:31. А случайно някой си свещеник слизаше по оня път, и, като го видя, замина си от срещната страна.<br />10:32. Също и един левит, като стигна на това място и го видя, замина си от срещната страна.<br />10:33. Но един самарянин, като пътуваше дойде на мястото, дето беше той, и като го видя, смили се,<br />10:34. приближи се и превърза раните му, като изливаше на тях масло и вино. После го качи на собственото си добиче, закара го в една страноприемница и се погрижи за него.<br />10:35. И на следния ден извади два динара та ги даде на съдържателя и рече: Погрижи се за него; и каквото повече иждивиш, на връщане аз ще ти заплатя.<br />10:36. Кой от тия трима ти се вижда да се е показал ближен на изпадналия всред разбойниците?<br />10:37. Той рече: Онзи, който му показа милост. Исус му каза: Иди и ти прави също така!<br />10:38. И като вървяха по пътя, Той влезе в едно село; и някоя си жена на име Марта Го прие у дома си.<br />10:39. Тя имаше сестра на име Мария, която седна при нозете на Господа и слушаше словото Му.<br />10:40. А Марта като се залисваше с много шетане, пристъпи и рече: Господи, не те ли е грижа, че сестра ми ме остави сама да шетам? Кажи -, прочее, да ми помогне.<br />10:41. Но Господ в отговор - рече: Марто, Марто, ти се грижиш и безпокоиш за много неща,<br />10:42. но едно е потребно; и Мария избра добрата част, която не ще се отнеме от нея.<br />

<br />- 11 -<br /><br />
11:1. И когато Той се молеше на едно място, като престана, един от Неговите ученици Му рече: Господи, научи ни да се молим както и Иоан е научил своите ученици.<br />11:2. А Той им каза: Когато се молите, думайте: Отче [наш, Който си на небесата], да се свети Твоето име; да дойде Твоето царство, [да бъде Твоята воля, както на небето, така и на земята];<br />11:3. давай ни всеки ден ежедневния ни хляб;<br />11:4. и прости греховете ни, защото и сами ние прощаваме на всеки наш длъжник; и не въвеждай ни в изкушение, [но избави ни от лукавия].<br />11:5. И каза им: Ако някой от вас има приятел и отиде при него посред нощ, и му рече: Приятелю, дай ми на заем три хляба,<br />11:6. понеже един мой приятел дойде у дома от път, и нямам какво да сложа пред него;<br />11:7. и ако той отвътре в отговор рече: Не ме безпокой; вратата е вече заключена, и децата ми са с мене на легло; не мога да стана да ти дам;<br />11:8. казвам ви, че даже ако не стане да му даде, защото му е приятел, то поради неговата настойчивост ще стане и ще му даде колкото му трябва.<br />11:9. И аз ви казвам: Искайте, и ще ви се даде; търсете, и ще намерите; хлопайте и ще ви се отвори.<br />11:10. Защото всеки, който иска, получава; който търси, намира; и на онзи, който хлопа, ще се отвори.<br />11:11. И кой е оня баща между вас, който, ако му поиска син му хляб, ще му даде камък? Или, ако му поиска риба, наместо риба, ще му даде змия?<br />11:12. Или, ако поиска яйце, ще му даде скорпия?<br />11:13. И тъй, ако вие, които сте зли знаете да давате блага на чадата си, колко повече Небесният Отец ще даде Святия Дух на ония, които искат от Него!<br />11:14. Еднаж Той изгонваше един ням бяс; и като излезе бясът, немият проговори, и народът се почуди.<br />11:15. А някои от тях рекоха: Чрез началника на бесовете, Веелзевул, изгонва бесовете.<br />11:16. А други, изпитвайки Го, искаха от Него знамение от небето.<br />11:17. Но той, като знаеше техните помисли, каза им: Всяко царство, разделено против себе си, запустява, и дом, разделен против себе си,*(Гръцки: Против дома.) пада.<br />11:18. Така също, ако Сатана се раздели против себе си, как ще устои царството му? Понеже казвате, че изгонвам бесовете, чрез Веелзевула,<br />11:19. и ако Аз чрез Веелзевула изгонвам бесовете, вашите синове чрез кого ги изгонват? Затова, те ще ви бъдат съдии.<br />11:20. Но ако Аз с Божия пръст изгонвам бесовете, то Божието царство е достигнало до вас.<br />11:21. Когато силният въоръжен човек пази двора си, имотът му е в безопасност.<br />11:22. Но когато един по-силен от него нападне и му надвие, взема му всичкото оръжие, на което се е надявал, и разподеля каквото грабне от него.<br />11:23. Който не е с Мене, той е против Мене; и който не събира заедно с Мене, той разпилява.<br />11:24. . Когато нечистият дух излезе от човека, той минава през безводни места и търси спокойствие; и като не намери, казва: Ще се върна в къщата си, отдето съм излязъл.<br />11:25. И като дойде, намира я пометена и наредена.<br />11:26. Тогава отива и взема със себе си седем други духове по-зли от него, и като влязат, живеят там; и последното състояние на оня човек става по-лошо от първото.<br />11:27. Когато говореше това, една жена от множеството със силен глас Му рече: Блажена утробата, която Те е носила, и съсците, които си сукал.<br />11:28. А Той рече: По-добре кажи: Блажени ония, които слушат Божието слово и го пазят.<br />11:29. А когато народът се събираше около Него, почна да казва: Това поколение е нечестиво поколение; иска знамение, но друго знамение няма да му се даде, освен знамението на [пророка] Иона.<br />11:30. Защото както Иона стана знамение на ниневийците, така и Човешкият Син ще бъде на това поколение.<br />11:31. Южната царица ще се яви на съда с човеците от това поколение и ще ги осъди, защото дойде от краищата на земята да чуе Соломоновата мъдрост; а, ето, тук има повече от Соломона.<br />11:32. Ниневийските мъже ще се явят на съда с това поколение и ще го осъдят, защото се покаяха чрез Ионовата проповед; а, ето, тук има повече от Иона.<br />11:33. Никой, като запали светило, не го туря в зимника, нито под шиника, но на светилника, за да виждат светлината ония, които влизат.<br />11:34. Светило на тялото ти е твоето око; когато окото ти е здраво, то и цялото ти тяло е осветлено; а когато е болнаво, и тялото ти е в мрак.<br />11:35. Затова, внимавай, да не би светлината в тебе да е тъмнина.<br />11:36. Ако, прочее, цялото твое тяло бъде осветено, без да има тъмна част, то цяло ще бъде осветено, както кога светилото се осветява със сиянието си.<br />11:37. Като говореше, един фарисей Го покани да обядва у него; и Той влезе и седна на трапезата.<br />11:38. Фарисеят се почуди, като видя, че Той не се оми първо преди обеда.<br />11:39. И Господ му каза: Сега вие фарисеите чистите външното на чашата и на паницата; а вашето вътрешно е пълно с грабеж и нечестие.<br />11:40. Несмислени! Тоя, който е направил външното, не е ли направил и вътрешното?<br />11:41. По-добре чистете вътрешното; и ето, всичко ще ви бъде чисто.<br />11:42. Но горко на вас фарисеи, защото давате десетък от гьозума, от седефчето и от всякакъв зеленчук, и пренебрегвате правосъдието и Божията любов. Но тия трябваше да правите, а ония да не пренебрегвате.<br />11:43. Горко вам фарисеи! Защото обичате първите столове в синагогите и поздравите по пазарите.<br />11:44. Горко вам! Защото сте като гробове, които не личат, тъй щото човеците, които ходят по тях, не знаят.<br />11:45. И един от законниците в отговор Му рече: Учителю, като казваш това, и нас кориш.<br />11:46. А Той каза: Горко и на вас, законниците, защото товарите човеците с бремена, които тежко се носят; а сами вие нито с един пръст не се допирате до бремената.<br />11:47. Горко вам! Защото градите гробниците на пророците, а бащите ви ги избиха.<br />11:48. И тъй, вие свидетелствувате за делата на бащите си и се съгласявате с тях; защото те ги избиха, а вие им градите гробниците.<br />11:49. Затова и Божията премъдрост рече: Ще им пращам пророци и апостоли и едни от тях ще убият и изгонят;<br />11:50. за да се изиска от това поколение кръвта на всичките пророци, която е проливана от създаването на света,_-<br />11:51. от кръвта на Авела до кръвта на Захария, който загина между олтара и светилището. Да! Казвам ви, ще се изиска от това поколение.<br />11:52. Горко но вас, законници! Защото отнехте ключа на знанието; сами вие не влязохте, и на влизащите попречихте.<br />11:53. И като излезе оттам, книжниците и фарисеите почнаха яростно да Го преследват и да Го предизвикват да говори за още много неща,<br />11:54. като Го дебнеха, за да уловят нещо от думите Му.<br />

<br />- 12 -<br /><br />
12:1. Между това, като се събра едно многохилядно множество, дотолкова, че един други се тъпчеха, Той почна да говори на учениците Си: Преди всичко пазете се от фарисейския квас, който е лицемерие.<br />12:2. Няма нищо покрито, което не ще се открие, и тайно, което не ще се узнае.<br />12:3. Затова, каквото сте говорили на тъмно, ще се чуе на видело; и каквото сте казали на ухо във вътрешните стаи, ще се разгласи от покрива.<br />12:4. А на вас, Моите приятели, казвам: Не бойте се от тия, които убиват тялото, и след това не могат нищо повече да сторят.<br />12:5. Но ще ви предупредя от кого да се боите: Бойте се от онзи, който, след като е убил, има власт да хвърля в пъкъла. Да! Казвам ви, от него да се боите.<br />12:6. Не продават ли се пет врабчета за два асария? И ни едно от тях не е забравено пред Бога.<br />12:7. Но вам и космите на главата са всички преброени. Не бойте се; вие сте много по-скъпи от врабчетата.<br />12:8. И казвам ви: Всеки, който изповяда Мене пред човеците, ще го изповяда и Човешкият Син пред Божиите ангели;<br />12:9. но ако се отрече някой от Мене пред човеците, ще бъде отречен пред Божиите ангели.<br />12:10. И всекиму, който би казал дума против Човешкия Син, ще му се прости; но ако някой похули Святия Дух, няма да му се прости.<br />12:11. И когато ви заведат в синагогите и пред началствата и властите, не се безпокойте как или какво ще отговорите, или какво ще кажете.<br />12:12. Защото Святият Дух ще ви научи в същия час, какво трябва да кажете.<br />12:13. И някой си от множеството Му рече: Учителю, кажи на брат ми да раздели с мене наследството.<br />12:14. А Той му каза: Човече, кой Ме е поставил съдия или делач над вас?<br />12:15. И каза им: Внимавайте и пазете се от всяко користолюбие; защото животът на човека не се състои в изобилието на имота му.<br />12:16. И каза им притча, като рече: Нивите на един богаташ родиха много плод.<br />12:17. И той размишляваше в себе си, думайки: Какво да правя, защото нямам где да събера плодовете си.<br />12:18. И рече: Ето какво ще направя: Ще съборя житниците си, и ще построя по-големи, и там ще събера всичките си жита и благата си.<br />12:19. И ще река на душата си: Душо, имаш много блага, натрупани за много години; успокой се, яж, пий, весели се.<br />12:20. А Бог му рече: Глупецо! Тая нощ ще ти изискат душата; а това, което си приготвил, чие ще бъде?<br />12:21. Така става с този, който събира имот за себе си, и не богатее в Бога.<br />12:22. Рече още на учениците Си: Затова ви казвам, не се безпокойте за живота си, какво ще ядете, нито за тялото си, какво ще облечете.<br />12:23. Защото животът е повече от храната, и тялото_- от облеклото.<br />12:24. Разгледайте враните, че не сеят, нито жънат; те нямат нито скривалище, нито житница, но пак Бог ги храни. Колко по-скъпи сте вие от птиците!<br />12:25. И кой от вас може с грижене да прибави един лакът на ръста си?<br />12:26. И тъй, ако и най-малкото нещо не можете стори, защо се безпокоите за друго?<br />12:27. Разгледайте кремовете как растат; не се трудят, нито предат; но казвам ви, нито Соломон във всичката си слава не се е обличал както един от тях.<br />12:28. И ако Бог така облича полската трева, която днес я има, а утре я хвърлят в пещ, колко повече ще облича вас, маловери!<br />12:29. И тъй, не търсете какво да ядете и какво да пиете, и не се съмнявайте;<br />12:30. защото всичко това търсят народите на света; а Отец ви знае, че се нуждаете от това.<br />12:31. Но търсете [Божието] царство и [всичко] това ще ви се прибави.<br />12:32. Не бой се, малко стадо, защото Отец ви благоволи да ви даде царството.<br />12:33. Продайте имота си и давайте милостиня; направете си кесии, които не овехтяват, неизчерпаемо съкровище на небесата, гдето крадец не се приближава, нито молец изяжда.<br />12:34. Защото гдето е съкровището ви, там ще бъде и сърцето ви.<br />12:35. Кръстът ви да бъде препасан и светилниците ви запалени;<br />12:36. и сами вие да приличате на човеци, които чакат господаря си, когато се върне от сватба, за да му отворят незабавно, щом дойде и похлопа.<br />12:37. Блажени ония слуги, чийто господар ги намери будни, когато си дойде; истина ви казвам, че той ще се препаше, ще ги накара да седнат на трапезата и ще дойде да им прислужи.<br />12:38. И ако дойде на втора стража, или на трета стража, и ги намери така, блажени са ония слуги.<br />12:39. Но това да знаете, че ако домакинът беше знаел в кой час щеше да дойде крадецът, бдял би и не би оставил да му подкопаят къщата.<br />12:40. Бъдете, прочее, и вие готови; защото в час, когато Го не мислите, Човешкият Син ще дойде.<br />12:41. Тогава Петър каза: Господи, само на нас ли казваш тая притча, или и на всичките?<br />12:42. Господ каза: Кой е, прочее, онзи верен и благоразумен настойник, когото господаря му ще постави над домочадието си, да им дава на време определената храна?<br />12:43. Блажен онзи слуга, чийто господар, когато си дойде, го намери, че прави така.<br />12:44. Истина ви казвам, че ще го постави над целия си имот.<br />12:45. Но ако онзи слуга рече в сърцето си: Господарят ми се забави, и почне да бие момчетата и момичетата, да яде, да пие и да се опива,<br />12:46. то господарят на онзи слуга ще дойде в ден, когато той не го очаква и в час, който не знае, и, като го бие тежко, ще определи неговата участ с неверните.<br />12:47. И онзи слуга, като е знаел волята на господаря си, но не е приготвил, нито постъпил по волята му, ще бъде много бит.<br />12:48. А онзи, който не е знаел и е сторил нещо, което заслужава бой, малко ще бъде бит. И от всеки, комуто много е дадено, много и ще се изисква; и комуто са много поверили, от него повече ще изискват.<br />12:49. Огън дойдох да хвърля на земята; и какво повече да искам, ако се е вече запалил?<br />12:50. Но имам кръщение, с което трябва да се кръстя; и колко се утеснявам докле се извърши!<br />12:51. Мислите ли, че съм дошъл да дам мир на земята? Не, казвам ви, но по-скоро раздяла.<br />12:52. Защото отсега нататък петима в една къща ще бъдат разделени, трима против двама и двама против трима.<br />12:53. Ще се разделят баща против син и син против баща; майка против дъщеря и дъщеря против майка; свекърва против снаха си и снаха против свекърва си.<br />12:54. Казваше още на народа: Когато видите облак да се издига от запад, веднага казвате: Дъжд ще вали, и така става.<br />12:55. И когато духа южен вятър казвате: Ще стане жега, и става.<br />12:56. Лицемери! Лицето на земята и на небето знаете да разтълкувате, а това време как не знаете да разтълкувате?<br />12:57. А защо и от само себе си не съдите що е право?<br />12:58. Защото, когато отиваш с противника си да се я явиш пред управителя, постарай се по пътя да се отървеш от него, да не би да те завлече при съдията и съдията да те предаде на служителя, и служителят да те хвърли в тъмница.<br />12:59. Казвам ти, никак няма да излезеш от там, докле не изплатиш и най-последното петаче.<br />

<br />- 13 -<br /><br />
13:1. В същото време присъствуваха някои, които известиха на Исуса за галилеяните, чиято кръв Пилат смесил с жертвите им.<br />13:2. И Той в отговор им рече: Мислите ли, че тия галилеяни са били най-грешни от всичките галилеяни, понеже са пострадали така?<br />13:3. Казвам ви, не; но ако се не покаете, всички така ще загинете.<br />13:4. Или мислите ли, че ония осемнадесет души, върху които падна Силоамската кула и ги уби, бяха престъпници повече от всички човеци, които живеят в Ерусалим?<br />13:5. Казвам ви, не; но ако не се покаете, всички така ще загинете.<br />13:6. Каза и тая притча: Някой си имаше в лозето си посадена смоковница; и дойде да търси плод на нея, но не намери.<br />13:7. И рече на лозаря: Ето, три години как дохождам да търся плод на тая смоковница, но не намирам; отсечи я; защо да запразня земята?<br />13:8. А той в отговор му рече: Господарю, остави я и това лято, докле разкопая около нея и насипя тор;<br />13:9. и ако подир това даде плод, добре, но ако не, ще я отсечеш.<br />13:10. И една събота Той поучаваше в една от синагогите;<br />13:11. и ето една жена, която имаше дух, който - беше причинявал немощи за осемнадесет години; тя беше сгърбена и не можеше никак да се изправи.<br />13:12. А Исус, като я видя, повика я и рече -: Жено, освободена си от немощта си.<br />13:13. И положи ръце на нея; и на часа тя се изправи и славеше Бога.<br />13:14. А началникът на синагогата, като негодуваше за дето Исус в събота я изцели, проговаряйки рече на народа: Има шест дни, в които трябва да се работи; в тях, прочее, дохождайте и целете се, а не в съботен ден.<br />13:15. Но Господ в отговор му рече: Лицемери! В събота не отвързва ли всеки един от вас вола или осеела си от яслите и го завежда да го напоява?<br />13:16. А тая, като е Авраамова дъщеря, която Сатана е държал цели осемнадесет години, не трябваше ли да бъде развързана от тая връзка в съботен ден?<br />13:17. И като каза това, всичките Му противници се посрамиха, и целият народ се радваше за всичките славни дела, които се вършеха от Него.<br />13:18. Каза прочее: На какво прилича Божието царство? И на що да го уподобя?<br />13:19. Прилича на синапово зърно, което човек взе и пося в градината си; и то растеше и стана дърво, и небесните птици се подслоняваха по клончетата му.<br />13:20. И пак каза: На какво да уподобя Божието царство?<br />13:21. Прилича на квас, който една жена взе и замеси в три мери брашно, докле вкисна всичкото.<br />13:22. И по пътя Си за Ерусалим, минаваше през градовете и през селата и поучаваше.<br />13:23. И някой си Му рече: Господи, малцина ли са, които се спасяват? А Той им каза:<br />13:24. Подвизавайте се да влезете през тесните врата; защото ви казвам, мнозина ще се стараят да влязат, и не ще могат,<br />13:25. след като стане домакинът и затвори вратата, и вие, като останете вън, почнете да хлопате на вратата и да казвате: Господи отвори; а Той в отговор ви каже: Не ви зная откъде сте.<br />13:26. Тогава ще почнете да казвате: Ядохме и пихме пред Тебе; и в нашите улици Си поучавал.<br />13:27. А Той рече: Казвам ви, не зная откъде сте; махнете се от Мене всички вие, които вършите неправда.<br />13:28. Там ще бъде плач и скърцане със зъби, когато видите Авраама, Исаака, Якова и всички пророци в Божието царство, а себе си, изпъдени вън.<br />13:29. И ще дойдат от изток и запад, от север и юг, и ще седнат в Божието царство.<br />13:30. И, ето, има последни, които ще бъдат първи, и има първи, които ще бъдат последни.<br />13:31. В същия час дойдоха някои фарисеи, които Му казаха: Излез и иди Си оттук, защото Ирод иска да Те убие.<br />13:32. И рече им: Идете, кажете на тая лисица: Ето, изгонвам бесове, и изцелявам днес и утре, и в третия ден свършвам.<br />13:33. Обаче трябва днес и утре, и други ден да пътувам; защото не е възможно пророк да загине вън от Ерусалим.<br />13:34. Ерусалиме! Ерусалиме! Ти, който избиваш пророците, и с камъни убиваш пратените до тебе, колко пъти съм искал да събера твоите чада, както кокошка прибира пилците си, под крилете си, но не искахте!<br />13:35. Ето, оставя се вам дома ви пуст; и казвам ви, няма да Ме видите до когато кажете: Благословен, Който иде в Господното име.<br />

<br />- 14 -<br /><br />
14:1. Една събота, когато влезе да яде хляб в къщата на един от фарисейските началници, те Го наблюдаваха.<br />14:2. И, ето, пред Него имаше някой красничав човек.<br />14:3. И Исус продума на законниците и фарисеите, и рече: Позволено ли е да лекува някой в събота, или не?<br />14:4. А те мълчаха. И Той като хвана човека, изцели го и го пусна.<br />14:5. И рече им: Ако паднеше оселът или волът на някого от вас в кладенец, не щеше ли той начаса да го извлече в съботен ден?<br />14:6. И не можаха да отговорят на това.<br />14:7. И като забелязваше как поканените избираха първите столове, каза им притча, думайки:<br />14:8. Когато те покани някой на сватба, не сядай на първия стол, да не би да е бил поканен от него по-почетен от тебе,<br />14:9. и дойде този, който е поканил и тебе и него, и ти рече: Отстъпи това място на този човек; и тогава ще почнеш със срам да заемаш последното място.<br />14:10. Но когато те поканят, иди и седни на последното място, и когато дойде този, който те е поканил, да ти рече: Приятелю, мини по-горе. Тогава ще имаш почит пред всички тия, които сядат с тебе на трапезата.<br />14:11. Защото всеки, който възвишава себе си, ще се смири, а който смирява себе си, ще се възвиси.<br />14:12. Каза и на този, който го беше поканил: Когато даваш обед или вечеря, недей кани приятелите си, ни братята си, ни роднините си, нито богати съседи, да не би и те да те поканят, и ти бъде отплатено.<br />14:13. Но когато даваш угощение, поканвай сиромаси, недъгави, куци, слепи;<br />14:14. и ще бъдеш блажен, защото, понеже те нямат с какво да ти отплатят, ще ти бъде отплатено във възкресението на праведните.<br />14:15. И като чу това един от седящите с Него, рече му: Блажен е онзи, който ще яде хляб в Божието царство.<br />14:16. А Той му рече: Някой си човек даде голяма вечеря и покани мнозина.<br />14:17. И в часа на вечерята изпрати слугата си да рече на поканените: Дойдете, понеже всичко е вече готово.<br />14:18. А те всички почнаха единодушно да се извиняват. Първият му рече: Купих си нива и трябва да изляза да я видя; моля ти се, извини ме.<br />14:19. Друг рече: Купих си пет чифта волове, и отивам да ги опитам; моля ти се извини ме.<br />14:20. А друг рече: Ожених се, и затова не мога да дойда.<br />14:21. И слугата дойде и каза това на господаря си. Тогава стопанинът, разгневен рече на слугата си: Излез скоро на градските улици и пътеки, и доведи тука сиромасите, недъгавите, слепите и куците.<br />14:22. И слугата рече: Господарю, каквото си заповядал стана, и още място има.<br />14:23. И господарят рече на слугата: Излез по пътищата и по оградите, и колкото намериш, накарай ги да влязат, за да се напълни къщата ми;<br />14:24. защото ви казвам, че никой от поканените няма да вкуси от вечерята ми.<br />14:25. А големи множества вървяха заедно с Него; и Той се обърна и им рече:<br />14:26. Ако дойде някой при Мене, и не намрази баща си и майка си, жена си, чадата си, братята си, и сестрите си, а още и собствения си живот, не може да бъде Мой ученик.<br />14:27. Който не носи своя кръст и не върви след Мене, не може да бъде Мой ученик.<br />14:28. Защото кой от вас, когато иска да съгради кула, не сяда първо да пресметне разноските, дали ще има с какво да я доизкара?<br />14:29. Да не би, като положи основа, а не може да доизкара, всички които гледат, да почнат да му се присмиват и да казват:<br />14:30. Този човек почна да гради, но не можа да доизкара.<br />14:31. Или кой цар, като отива на война срещу друг цар, не ще седне първо да се съветва, може ли с десет хиляди да стои против този, който иде срещу него с двадесет хиляди?<br />14:32. Иначе, докато другият е още далеч, изпраща посланици да искат условия за мир.<br />14:33. И тъй, ако някой от вас не се отрече от всичко що има, не може да бъде Мой ученик.<br />14:34. Прочее, добро нещо е солта, но ако самата сол обезсолее, с какво ще се поправи?<br />14:35. Тя не струва нито за земята, нито за тор; изхвърлят я вън. Който има уши да слуша, нека слуша!<br />

<br />- 15 -<br /><br />
15:1. А всичките бирници и грешници се приближаваха при Него да Го слушат.<br />15:2. А фарисеите и книжниците роптаеха, казвайки: Тоя приема грешниците и яде с тях.<br />15:3. И Той им изговори тая притча, като каза:<br />15:4. Кой от вас, ако има сто овце, и му се изгуби една от тях, не оставя деветдесетте и девет в пустинята, и не отива след изгубената докле я намери?<br />15:5. И като я намери, вдига я на рамената си радостен.<br />15:6. И като си дойде у дома, свиква приятелите си и съседите си и им казва: Радвайте се с мене, че си намерих изгубената овца.<br />15:7. Казвам ви, че също така ще има повече радост на небето за един грешник, който се кае, нежели за деветдесет и девет праведници, които нямат нужда от покаяние.<br />15:8. Или коя жена, ако има десет драхми, и изгуби една драхма, не запаля светило, не помита къщата, и не търси грижливо докле я намери?<br />15:9. И като я намери, свиква приятелките и съседките си и казва: Радвайте се с мене, защото намерих драхмата, която бях изгубила.<br />15:10. Също така, казвам ви, има радост пред Божите ангели за един грешник, който се кае.<br />15:11. Каза още: Някой си човек имаше двама сина.<br />15:12. И по-младият от тях рече на баща си: Тате, дай ми дела, който ми се пада от имота. И той им раздели имота.<br />15:13. И не след много дни по-младият син си събра всичко и отиде в далечна страна, и там разпиля имота си с разпуснатия си живот.<br />15:14. И като иждиви всичко, настана голям глад в оная страна; и той изпадна в лишение.<br />15:15. И отиде да се пристави на един от гражданите на оная страна, който го прати на полетата си да пасе свини.<br />15:16. И желаеше да се насити с рошковите, от които ядяха свините; но никой не му даваше.<br />15:17. А като дойде на себе си, рече: Колко наемници на баща ми имат излишьк от хляб, а пък аз умирам от глад!<br />15:18. Ще стана да ида при баща си и ще му река: Тате, съгреших против небето и пред тебе;<br />15:19. не съм вече достоен да се наричам твой син; направи ме като един от наемниците си.<br />15:20. И стана и дойде при баща си. А когато бе още далеч, видя го баща му, смили се, и като се завтече, хвърли се на врата му и го целуваше.<br />15:21. Рече му синът: Тате, съгреших против небето и пред тебе; не съм достоен да се наричам твой син.<br />15:22. Но бащата рече на слугите си: Скоро изнесете най-хубавата премяна и облечете го, и турете пръстен на ръката му и обуща на нозете му;<br />15:23. докарайте угоеното теле и го заколете и нека ядем и се веселим;<br />15:24. защото този мой син бе мъртъв, и оживя, изгубен бе, и се намери. И почнаха да се веселят.<br />15:25. А по-старият му син беше на нивата; и като си идеше и се приближи до къщата, чу песни и игри.<br />15:26. И повика един от слугите и попита, що е това.<br />15:27. А той му рече: Брат ти си дойде и баща ти закла угоеното теле, защото го прие здрав.<br />15:28. И той се разсърди и не искаше да влезе и баща му излезе и го молеше.<br />15:29. А той в отговор рече на баща си: Ето, толкова години ти работя, и никога не съм престъпил някоя твоя заповед; но пак на мене нито яре не си дал някога да се повеселя с приятелите си;<br />15:30. а щом си дойде този твой син, който изпояде имота ти с блудниците, за него си заклал угоеното теле.<br />15:31. А той му каза: Синко ти си винаги с мене, и всичко мое твое е.<br />15:32. Но прилично беше да се развеселим и да се зарадваме; защото този твой брат бе мъртъв, и оживя, и изгубен бе, и се намери.<br />

<br />- 16 -<br /><br />
16:1. Каза още на учениците Си: Някой си богаташ имаше настойник, когото наклеветиха пред него, че разпилявал имота му.<br />16:2. И той го повика и му рече: Какво е това що слушам за тебе? Дай сметка за настойничеството си; защото не можеш вече да бъдеш настойник.<br />16:3. Тогава настойникът си рече: Що да сторя, тъй като господарят ми отнема от мене настойничеството? Нямам сила да копая, да прося срам ме е.<br />16:4. Сетих се що да сторя, за да ме приемат в къщите си, когато бъда отстранен от настойничеството.<br />16:5. И тъй, като повика всеки от длъжниците на господаря си, каза на първия: Колко дължиш на господаря ми?<br />16:6. А той рече: Сто мери масло. И каза му: Вземи записа си и седни скоро та пиши петдесет.<br />16:7. После каза на друг: А ти колко дължиш? И той рече: Сто мери жито. Казва му: Вземи записа си и пиши осемдесет.<br />16:8. И господарят му похвали неверния настойник за гдето остроумно постъпил; защото човеците на тоя век са по-остроумни спрямо своето поколение от просветените чрез виделината.<br />16:9. И Аз ви казвам, спечелете си приятели посредством неправедното богатство, та, когато се привърши да ви приемат във вечните жилища.<br />16:10. Верният в най-малкото и в многото е верен, а неверният в най-малкото и в многото е неверен.<br />16:11. И тъй, ако в неправедното богатство не бяхте верни, кой ще ви повери истинското богатство?<br />16:12. И ако в чуждото не бяхте верни, кой ще ви даде вашето?<br />16:13. Никой служител не може да служи на двама господари; защото или ще намрази единия и другия ще обикне, или ще се привърже към единия, а другия ще презира. Не можете да служите на Бога и на мамона.<br />16:14. Всичко това слушаха фарисеите, които бяха сребролюбци, и Му се присмиваха.<br />16:15. И рече им: Вие сте, които се показвате праведни пред човеците; но Бог знае сърцата ви; защото онова, което се цени високо между човеците, е мерзост пред Бога.<br />16:16. Законът и пророците бяха до Йоана; оттогава Божието царство се благовествува, и всеки на сила влиза в него.<br />16:17. Но по-лесно е небето и земята да преминат, отколкото една точка от закона да падне.<br />16:18. Всеки, който напусне жена си, и се ожени за друга, прелюбодействува; и който се ожени за напусната от мъж, той прелюбодействува.<br />16:19. Имаше някой си богаташ, който се обличаше в мораво и висон, и всеки ден се веселеше бляскаво.<br />16:20. Имаше и един сиромах, на име Лазар, покрит със струпеи, когото туряха да лежи пред портата му,<br />16:21. като желаеше да се нахрани от падналото от трапезата на богаташа; и кучетата дохождаха та лижеха раните му.<br />16:22. Умря сиромахът; и ангелите го занесоха в Авраамовото лоно. Умря и богаташа и бе погребан.<br />16:23. И в пъкъла, като беше на мъки и подигна очи, видя отдалеч Авраама и Лазаря в неговите обятия.<br />16:24. И той извика, казвайки: Отче Аврааме, смили се за мене, и изпрати Лазара да натопи края на пръста си във вода и да разхлади езика ми; защото съм на мъки в тоя пламък.<br />16:25. Но Авраам рече: Синко, спомни си, че ти си получил своите блага приживе, така и Лазар злините; но сега той тук се утешава, а ти се мъчиш.<br />16:26. И освен всичко това, между нас и вас е утвърдена голяма бездна, така че ония, които биха искали да минат оттук към вас, да не могат, нито пък оттам да преминат към нас.<br />16:27. А той рече: Като е тъй, моля ти се, отче, да го пратиш в бащиния ми дом;<br />16:28. защото имам петима братя, за да им засвидетелствува, да не би да дойдат и те на това мъчително място.<br />16:29. Но Авраам каза: Имат Мойсея и пророците; нека слушат тях.<br />16:30. А той рече: Не, отче Аврааме, но ако отиде при тях някой от мъртвите, ще се покаят.<br />16:31. И той му каза: Ако не слушат Моисея и пророците, то и от мъртвите да възкръсне някой, пак няма да се убедят.<br />

<br />- 17 -<br /><br />
17:1. И рече на учениците Си: Не е възможно да не дойдат съблазните; но горко на онзи, чрез когото дохождат!<br />17:2. По-добре би било за него да се окачи един голям воденичен камък на врата му и да бъде хвърлен в морето, а не да съблазни един от тия малките.<br />17:3. Внимавайте на себе си. Ако прегреши брат ти, смъмри го; и ако се покае прости му.<br />17:4. И седем пъти на ден ако ти сгреши, и седем пъти се обърне към тебе и каже: Покайвам се, прощавай му.<br />17:5. И апостолите рекоха на Господа: Придай ни вяра.<br />17:6. А Господ рече: Ако имате вяра колкото синапово зърно, казали бихте на тая черница: Изкорени се и насади се в морето, и тя би ви послушала.<br />17:7. А кой от вас, ако има слуга да му оре или да му пасе, ще му рече веднага, щом си дойде от нива: Влез да ядеш?<br />17:8. Напротив, не ще ли му рече: Приготви нещо да вечерям, стегни се та ми пошетай, докато ям и пия, и подир това ти ще ядеш и пиеш?<br />17:9. Нима ще благодари на слугата за дето е извършил каквото е било заповядано? [Не вярвам].<br />17:10. Също така и вие, когато извършите все що ви е заповядано, казвайте: Ние сме безполезни слуги; извършихме само това, което бяхме длъжни да извършим.<br />17:11. И в пътуването Си към Ерусалим Той минаваше границата между Самария и Галилея.<br />17:12. И като влизаше в едно село, срещнаха Го десетина прокажени, които, като се спряха отдалеч,<br />17:13. извикаха със силен глас, казвайки: Исусе наставниче, смили се за нас!<br />17:14. И като ги видя, рече им: Идете покажете се на свещениците. И като отиваха, очистиха се.<br />17:15. И един от тях, като видя, че изцеля, върна се и със силен глас славеше Бога,<br />17:16. и падна на лице при нозете на Исуса и му благодареше. И той бе самарянин.<br />17:17. А Исус в отговор му рече: Нали се очистиха десетимата? А где са деветимата?<br />17:18. Не намериха ли се други да се върнат и въздадат слава на Бога, освен тоя иноплеменник?<br />17:19. И рече му: Стани и си иди; твоята вяра те изцели.<br />17:20. А Исус, попитан от фарисеите, кога ще дойде Божието царство, в отговор им каза: Божието царство не иде така щото да се забелязва:<br />17:21. нито ще рекат: Ето тук е! Или: Там е! Защото, ето Божието царство е всред вас.<br />17:22. И рече на учениците: Ще дойдат дни, когато ще пожелаете да видите поне един от дните на Човешкия Син, и няма да видите.<br />17:23. И като ви рекат: Ето, тук е! Да не отидете, нито да тичате подрие им.<br />17:24. Защото, както светкавицата, когато блесне от единия край на хоризонта, свети до другия край на хоризонта, така ще бъде и Човешкият Син в Своя ден.<br />17:25. Но първо Той трябва да пострада много и да бъде отхвърлен от това поколение.<br />17:26. И както стана в Ноевите дни, така ще бъде и в дните на Човешкия Син;<br />17:27. ядяха, пиеха, женеха се и се омъжваха до деня, когато Ное влезе в ковчега, и дойде потопът ги погуби всички.<br />17:28. Така също, както стана в Лотовите дни; ядяха, пиеха, купуваха, продаваха, садяха и градяха,<br />17:29. а в деня, когато Лот излезе от Содом, огън и сяра наваляха от небето и ги погубиха всички,_-<br />17:30. подобно на това ще бъде и в деня, когато Човешкият Син ще се яви.<br />17:31. В оня ден, който се намери на къщния покрив, ако вещите му са в къщи, да не слиза да ги вземе; също и който е на нива, да не се връща назад.<br />17:32. Помнете Лотовата жена!<br />17:33. Който иска да спечели живота*(Или: Душата.) си, ще го изгуби; а който го изгуби, ще го опази.<br />17:34. Казвам ви, в онази нощ двама ще бъдат на едно легло; единият ще се вземе, а другият ще се остави.<br />17:35. Две жени ще мелят заедно; едната ще се вземе, а другата ще се остави.<br />17:36. Двама ще бъдат на нива; единият ще се вземе, а другият ще се остави].<br />17:37. Отговарят му, казвайки: Къде, Господи? А Той им рече: Гдето е трупът, там ще се съберат и орлите.<br />

<br />- 18 -<br /><br />
18:1. Каза им една притча за как трябва всякога да се молят, да не отслабват, думайки:<br />18:2. В някой си град имаше един съдия, който от Бога се не боеше и човека не зачиташе.<br />18:3. В същия град имаше и една вдовица, която дохождаше при него и му казваше: Отдай ми правото спрямо противника ми.<br />18:4. Но той за известно време не искаше. А после си каза: При все, че от Бога не се боя и човеците не зачитам,<br />18:5. пак, понеже тая вдовица ми досажда, ще - отдам правото, да не би да ме измори с безкрайното си дохождане.<br />18:6. И Господ рече: Слушайте що каза неправедният съдия!<br />18:7. А Бог няма ли да отдаде правото на Своите избрани, които викат към Него ден и нощ, ако и да се бави спрямо тях?<br />18:8. Казвам ви, че ще им отдаде правото скоро. Обаче, когато дойде Човешкият Син ще намери ли вяра на земята?<br />18:9. И на някои, които уповаваха на себе си, че са праведни, и презираха другите, каза и тая притча:<br />18:10. Двама души влязоха в храма да се помолят, единият фарисей, а другият бирник.<br />18:11. Фарисеят, като се изправи, молеше се в себе си така: Боже, благодаря Ти, че не съм като другите човеци, грабители, неправедни, прелюбодейци и особено не като тоя бирник.<br />18:12. Постя дваж в седмицата, давам десятък от всичко що придобия.<br />18:13. А бирникът като стоеше издалеч, не щеше нито очите си да подигне към небето, но удряше се в гърди и казваше: Боже бъди милостив към мене грешника.<br />18:14. Казвам ви, че този слезе у дома си оправдан, а не онзи; защото всеки, който възвишава себе си, ще се смири, а който смирява себе си, ще се възвиси.<br />18:15. Донесоха още при Него младенците си, за да се докосне до тях; а учениците, като видяха, смъмриха ги.<br />18:16. Но Исус ги повика и рече: Оставете дечицата да дойдат при Мене и не ги възпирайте; защото на такива е Божието царство.<br />18:17. Истина ви казвам: Който не приеме като детенце Божието царство, той никак няма да влезе в него.<br />18:18. И някой си началник Го попита, казвайки: Благи Учителю, какво да сторя, за да наследя вечен живот?<br />18:19. А Исус му рече: Защо Ме наричаш благ? Никой не е благ, освен един Бог.<br />18:20. Знаеш заповедите: "Не прелюбодействувай", "Не убивай"; "Не кради"; "Не лъжесвидетелствувай"; "Почитай баща си и майка си";<br />18:21. а той каза: Всичко това съм опазил от младостта си.<br />18:22. Исус, като го чу, рече му: Едно още ти не достига. Продай все що имаш и раздай на сиромасите и ще имаш съкровище на небето; дойди и Ме следвай!<br />18:23. Но той, като чу това, наскърби се много, защото беше твърде богат.<br />18:24. И Исус като го видя, каза: Колко мъчно ще влязат в Божието царство ония, които имат богатство!<br />18:25. Защото по-лесно е камила да мине през иглени уши, отколкото богат да влезе в Божието царство.<br />18:26. А ония, които чуха това рекоха: Тогава кой може да се спаси?<br />18:27. А Той каза: Невъзможното за човеците за Бога е възможно.<br />18:28. А Петър рече: Ето, ние оставихме своето и Те последвахме.<br />18:29. А Той им рече: Истина ви казвам, няма никой, който да е оставил къща или жена, или братя, или родители, или чада, заради Божието царство,<br />18:30. който да не получи многократно повече в сегашно време, а в идещия свят вечен живот.<br />18:31. И като взе дванадесетте при Себе Си, рече им: Ето, възлизаме в Ерусалим и ще се изпълни в Човешкия Син всичко, що е писано чрез пророците.<br />18:32. Защото ще бъде предаден на езичниците, които ще Му се поругаят и безсрамно ще Го оскърбят, и ще Го заплюят,<br />18:33. и, когато Го бият, ще Го убият; и на третия ден ще възкръсне.<br />18:34. Но те не разбираха нищо от това; и тая дума беше скрита за тях, и не разбираха това, което се казваше.<br />18:35. А когато Той се приближаваше до Ерихон, един слепец седеше край пътя да проси.<br />18:36. И като чу, че минава народ, попита какво е това.<br />18:37. И казаха му, че Исус назарянинът минава.<br />18:38. Тогава той извика, казвайки: Исусе, сине Давидов, смили се за мене!<br />18:39. А тия, които вървяха отпред го смъмриха, за да млъкне; но той още повече викаше: Сине Давидов, смили се за мене!<br />18:40. И тъй, Исус се спря и заповяда да Му го доведат. И като се приближи, попита го:<br />18:41. Какво искаш да ти сторя? А той каза: Господи, да прогледам,<br />18:42. Исус му рече: Прогледай; твоята вяра те изцели.<br />18:43. И той веднага прогледа, и тръгна след Него, като славеше Бога. И всичките люде, като видяха това, въздадоха хвала на Бога.<br />

<br />- 19 -<br /><br />
19:1. След това Исус влезе в Ерихон и минаваше през града.<br />19:2. И, ето, един човек, на име Закхей, който беше началник на бирниците, и богат,<br />19:3. искаше да види Исуса Кой е, но не можеше поради народа, защото беше малък на ръст.<br />19:4. И завтече се напред и се покачи на една черница за да Го види; понеже през оня път щеше да мине.<br />19:5. Исус, като дойде на това място, погледна нагоре и му рече: Закхее, слез скоро, защото днес трябва да престоя у дома ти.<br />19:6. И той побърза да слезе, и прие Го с радост.<br />19:7. И като видяха това, всички роптаеха, казвайки: При грешен човек влезе да преседи.<br />19:8. А Закхей стана и рече на Господа: Господи, ето отсега давам половината от имота си на сиромасите; и ако някак съм ограбил някого, връщам му четверократно.<br />19:9. И Исус му рече: Днес стана спасение на този дом; защото и този е Авраамов син.<br />19:10. Понеже Човешкият Син дойде да потърси и да спаси погиналото.<br />19:11. И като слушаха това, Той прибави и каза една притча, защото беше близо до Ерусалим, и те си мислеха, че Божието царство щеше веднага да се яви.<br />19:12. Затова каза: Някой си благородник отиде в далечна страна да получи за себе си царска власт, и да се върне.<br />19:13. И повика десетима от слугите си и даде им десет мнаси; и рече им: Търгувайте с това, докле дойда.<br />19:14. Но неговите граждани го мразеха, и изпратиха след него посланници да кажат: Не щем този да царува над нас.<br />19:15. А като получи царската власт и се върна, заповяда да му покажат ония слуги, на който бе дал парите, за да знае какво са припечелили чрез търгуване.<br />19:16. Дойде, прочее, първият и рече: Господарю, твоята мнаса спечели десет мнаси.<br />19:17. И рече му: Хубаво, добри слуго! Понеже на твърде малкото се показа верен, имай власт над десет града.<br />19:18. Дойде и вторият, и рече: Господарю, твоята мнаса принесе пет мнаси.<br />19:19. А рече и на него: Бъди и ти над пет града.<br />19:20. Дойде и друг и рече: Господарю, ето твоята мнаса, която пазех скътана в кърпа;<br />19:21. защото се боях от тебе, понеже си строг човек; задигаш това, което не си положил, и жънеш, което не си посял.<br />19:22. Господарят му казва: От устата ти ще съдя, зли слуго. Знаел си, че съм строг човек, който задигам това, което не съм положил, и жъна което не съм сял;<br />19:23. тогава защо не вложи парите ми в банката, и аз като си дойдех, щях да ги прибера с лихвата?<br />19:24. И рече на предстоящите: Вземете от него мнасата и дайте я на този, който има десетте мнаси,<br />19:25. (Рекоха му: Господарю, той има вече десет мнаси!)<br />19:26. Казвам ви, че на всеки който има, ще се даде; а от този, който няма, от него ще се отнеме и това, което има.<br />19:27. А ония мои неприятели, които не искаха да царувам над тях, доведете ги тука и посечете ги пред мене.<br />19:28. И като изрече това, Исус вървеше напред, възлизайки за Ерусалим.<br />19:29. И когато се приближи до Витфагия н Витания, до хълма, наречен Елеонски, прати двама от учениците и рече им:<br />19:30. Идете в селото, което е насреща ви, в което като влизате ще намерите едно осле, вързано, което никой човек не е възсядал; отвържете го и го докарайте.<br />19:31. И ако някой ви попита: Защо го отвързвате? Кажете така: На Господа трябва.<br />19:32. И изпратените отидоха и намериха както им беше казал.<br />19:33. И като отвързаха ослето, рекоха стопаните му: Защо отвързвате ослето?<br />19:34. А те казаха: На Господа трябва.<br />19:35. И докараха го при Исуса; и като намятаха дрехите си на ослето, качиха Исуса.<br />19:36. И като вървеше Той, людете постилаха дрехите си по пътя.<br />19:37. И когато вече се приближаваше до превалата на Елеонския хълм, цялото множество ученици почнаха да се радват и велегласно да славят Бога за всичките велики дела, които бяха видели, казвайки:<br />19:38. Благословен Царят, Който иде в Господното име; мир на небето, и слава във висините!<br />19:39. А някои от фарисеите между народа Му рекоха: Учителю, смъмри учениците Си.<br />19:40. И Той в отговор рече: Казвам ви, че ако тия млъкнат, то камъните ще извикат.<br />19:41. И като се приближи и видя града, плака за него и каза:<br />19:42. Да беше знаел ти, да! Ти, поне в този [твой] ден, това което служи за мира ти; но сега е скрито от очите ти.<br />19:43. Защото ще дойдат върху тебе дни, когато твоите неприятели, ще издигнат окопи около тебе, ще те обсадят, ще те стеснят отвред,<br />19:44. и ще те разорят и ще избият жителите ти в тебе и няма да оставят в тебе камък на камък; защото ти не позна времето, когато беше посетен.<br />19:45. И като влезе в храма, почна да изпъжда ония, които продаваха; и казваше им:<br />19:46. Писано е: "И домът ми ще бъде молитвен дом", а вие го направихте "разбойнически вертеп".<br />19:47. И поучаваше всеки ден в храма. А главните свещеници, книжниците и народните първенци се стараеха да Го погубят;<br />19:48. но не намериха какво да сторят, понеже всичките люде бяха прилепнали при Него да Го слушат.<br />

<br />- 20 -<br /><br />
20:1. И в един от дните, когато Той поучаваше людете в храма и проповядваше благовестието, надойдоха главните свещеници и книжниците със старейшините и Му рекоха:<br />20:2. Кажи ни с каква власт правиш това? Или, кой е онзи, който Ти е дал тази власт.<br />20:3. И в отговор им рече: Ще ви задам и Аз един въпрос, и отговорете Ми:<br />20:4. Иоановото кръщение от небето ли беше, или от човеците?<br />20:5. А те разискваха помежду си, думайки: Ако речем: От небето, ще каже: Защо го не повярвахте?<br />20:6. Но ако речем: От човеците, всичките люде ще ни убият с камъни, защото са убедени, че Иоан беше пророк.<br />20:7. И отговориха, че не знаят от къде беше.<br />20:8. Тогава Исус им рече: Нито Аз ви казвам с каква власт правя това.<br />20:9. И почна да говори на людете тая притча: Един човек насади лозе, даде го под наем на земеделци, и отиде в чужбина за дълго време.<br />20:10. И във време на беритбата прати един слуга при земеделците, за да му дадат от плода на лозето; но земеделците го биха и отпратиха го празен.<br />20:11. И изпрати друг слуга; а те и него биха, срамно го оскърбиха, и го отпратиха празен.<br />20:12. Изпрати и трети; но те и него нараниха и изхвърлиха.<br />20:13. Тогава стопанинът на лозето рече: Що да сторя? Ще изпратя любезния си син; може него да почетат.<br />20:14. Но земеделците, като го видяха, разискваха по между си, като думаха: Това е наследникът; нека го убием, за да стане наследството наше.<br />20:15. Изхвърлиха го вън от лозето и го убиха. И тъй, какво ще им стори стопанинът на лозето?<br />20:16. Ще дойде и ще погуби тия земеделци, и ще даде лозето на други. А като чуха това рекоха: Дано не бъде!<br />20:17. А тоя ги погледна и рече: Тогава що значи това, което е писано: "Камъкът, който отхвърлиха зидарите, той стана глава на ъгъла"?<br />20:18. Всеки, който падне върху този камък, ще се смаже, а върху когото падне, ще го пръсне.<br />20:19. И в същия час книжниците и главните свещеници се стараеха да турят ръце на Него, защото разбраха, че Той каза тая притча против тях, но се бояха от народа.<br />20:20. И като Го наблюдаваха, пратиха издебници, които се преструваха, че са праведни, за да уловят някоя Негова дума, тъй щото да Го предадат на началството и на властта на управителя.<br />20:21. И те Го попитаха, казвайки: Учителю, знаем, че право говориш и учиш, и у Тебе няма лицеприятие, но учиш Божия път според истината;<br />20:22. право ли е за нас да даваме данък на Кесаря, или не?<br />20:23. А Той разбра лукавството им, и рече им:<br />20:24. Покажете ми един динарий. Чий образ и надпис има? И [в отговор] казаха: Кесарев.<br />20:25. А Той рече: Тогава отдавайте Кесаревото на Кесаря, а Божието на Бога.<br />20:26. И не можаха да уловят нещо в думата пред народа; и, зачудени на отговора Му, млъкнаха.<br />20:27. Тогава се приближиха някои от садукеите, които твърдят, че няма възкресение, и Го попитаха, казвайки:<br />20:28. Учителю, Моисей ни е писал: "Ако умре на някого брат му, който е женен, но е бездетен, брат му да вземе жената и да въздигне потомък на брата си".<br />20:29. А имаше седмина братя; и първия взе жена и умря бездетен.<br />20:30. И вторият и третият я взеха;<br />20:31. така също и седмината я взеха и умряха без да оставят деца.<br />20:32. А после умря и жената.<br />20:33. И тъй, във възкресението, на кого от тях ще бъде жена? Защото и седмината я имаха за жена.<br />20:34. А Исус им рече: Човеците на този свят се женят и се омъжват;<br />20:35. а ония, които се удостоят да достигнат онзи свят и възкресението от мъртвите, нито се женят, нито се омъжват.<br />20:36. И не могат вече да умрат, понеже са равни на ангелите; и, като участници на възкресението, са чада на Бога.<br />20:37. А че мъртвите биват възкресени, това и Моисей показа в мястото, дето писа за къпината, когато нарече Господа "Бог Авраамов, Бог Исааков и Бог Яковов".<br />20:38. Но Той не е Бог на мъртвите, а на живите; защото за Него всички са живи.<br />20:39. А някои от книжниците в отговор рекоха: Учителю, Ти добре каза.<br />20:40. Защото не смееха вече за нищо да Го попитат.<br />20:41. И рече им: Как казват, че Христос е Давидов син?<br />20:42. Защото сам Давид казва в книгата на псалмите:_- Рече Господ на моя Господ: Седи отдясно Ми,<br />20:43. докле положа враговете Ти за Твое подножие.<br />20:44. И тъй, Давид Го нарича Господ, тогава как е негов син?<br />20:45. И когато слушаха всичките люде, Той рече на учениците Си:<br />20:46. Пазете се от книжниците, които обичат да ходят пременени, и обичат поздрави по пазарите, първите столове в синагогите, и първите места по угощенията;<br />20:47. които изпояждат домовете на вдовиците, и за показ принасят дълги молитви. Те ще получат по-голямо осъждане.<br /><br />- 21 -<br /><br />21:1. Като подигна очи, Исус видя богатите, че пускат даровете си в съкровищницата.<br />21:2. А видя и една бедна вдовица, че пускаше там две лепти*(Две лепти са равни на 2 1)2 стотинки.)<br />21:3. и рече: Истина ви казвам, че тая бедна вдовица пусна повече от всички;<br />21:4. защото всички тия пуснаха в даровете [за Бога] от излишъка си, а тя от немотията си пусна целия имот, що имаше.<br />21:5. И когато някои говореха за храма, че е украсен с хубави камъни и с посветени приноси, рече:<br />21:6. Ще дойдат дни, когато от това, което гледате, няма да остане тук камък, който да се не срине.<br />21:7. И попитаха Го, казвайки: Учителю, а кога ще бъде това? И какъв ще бъде белегът, когато предстои да стане това?<br />21:8. А Той каза: Внимавайте да не ви заблудят; защото мнозина ще дойдат в Мое име и ще казват: Аз съм Христос, и, че времето е наближило. Да не отидете подир тях.<br />21:9. И когато чуете за войни и размирици, да не се уплашите; защото тия неща трябва първо да станат, но не е веднага свършекът.<br />21:10. Тогава им каза: Народ, ще се повдигне против народ, и царство против царство;<br />21:11. и ще има големи трусове, и в разни места глад и мор; ще има и ужаси и големи знамения от небето.<br />21:12. А преди да стане всичко това ще турят ръце на вас и ще ви изгонят, като ви предадат на синагоги и в тъмници, и ще ви извеждат пред царе и пред управители поради Моето име.<br />21:13. Това ще ви служи за свидетелство.<br />21:14. И тъй, решете в сърцата си да не обмисляте предварително що да отговаряте;<br />21:15. защото Аз ще ви дам тъй мъдро да отговорите*(Гръцки: Уста и мъдрост.), щото всичките ви противници ще бъдат безсилни да ви противостоят или противоречат.<br />21:16. И ще бъдете предадени и даже от родители и братя, от роднини и приятели; и ще умъртвят някои от вас.<br />21:17. И ще бъдете мразени от всички, поради Моето име.<br />21:18. Но и косъм от главата ви няма да загине.<br />21:19. Чрез твърдостта си ще придобиете душите си.<br />21:20. А когато видите Ерусалим, че е заобиколен от войски, това да знаете, че е наближило запустяването му.<br />21:21. Тогава ония, които са в Юдея, нека бягат в планините, а които са всред града, нека излязат вън, а които са в околностите, да не влизат в него.<br />21:22. Защото това са дни на въздаяние, за да се изпълни всичко, което е писано.<br />21:23. Горко на непразните и на кърмачките, през ония дни! Защото, ще има голямо бедствие в страната, и гняв върху тия люде.<br />21:24. Те ще паднат под острието на ножа, и ще бъдат откарани в плен по всичките народи; и Ерусалим ще бъде тъпкан от народите, докле се изпълнят времената на езичниците.<br />21:25. И ще станат знамения в слънцето, в луната и в звездите, а по земята бедствие на народите, като ще бъдат в недоумение, поради бучението на морето и вълните.<br />21:26. Човеците ще примират от страх и от очакване онова, което ще постигне вселената, защото небесните сили ще са разклатят.<br />21:27. И тогава ще видят Човешкия Син, идещ в облак със сила и голяма слава.<br />21:28. А когато почне да става това, изправете се и подигнете главите си, защото изкуплението ви наближава.<br />21:29. И каза им притча: Погледнете смоковницата и всичките дървета.<br />21:30. Когато вече покарат, вие, като видите това, сами знаете, че лятото е вече близо.<br />21:31. Също така и вие, когато видите, че става това, да знаете, че е близо Божието царство.<br />21:32. Истина ви казвам, че това поколение няма да премине докле не се сбъдне всичко това.<br />21:33. Небето и земята ще преминат, но Моите думи няма да преминат.<br />21:34. Но внимавайте на себе си, да не би да натегнат сърцата ви от преяждане, пиянство и житейски грижи, и ви постигне оня ден внезапно като примка;<br />21:35. защото така ще дойде върху всички, които живеят по лицето на цялата земя.<br />21:36. Но бдете всякога, и молете се, за да сполучите да избегнете всичко, което предстои да стане, и да стоите пред Човешкия Син.<br />21:37. И всеки ден Той поучаваше в храма; а всяка нощ излизаше и нощуваше на хълма, наречен Елеонски.<br />21:38. И всичките люде подраняваха при Него в храма да Го слушат.<br /><br />- 22 -<br /><br />22:1. А наближаваше празникът на безквасните хлябове, който се нарича Пасха.<br />22:2. И главните свещеници и книжниците обмисляха как да Го умъртвят; защото се бояха от людете.<br />22:3. Тогава влезе Сатаната в Юда, наречен Искариот, който беше от числото на дванадесетте;<br />22:4. и той отиде и се сговори с главните свещеници и началниците на стражата, как да им Го предаде.<br />22:5. И те се зарадваха, и се обещаха да му дадат пари.<br />22:6. И той се съгласи, и търсеше сгоден случай да Го предаде, когато би отсъствувало множеството.<br />22:7. И настана денят на безквасните хлябове, когато трябваше да жертвуват пасхата.<br />22:8. И прати Исус Петра и Иоана, и рече: Идете и ни пригответе, за да ядем пасхата.<br />22:9. А те Му казаха: Где искаш да приготвим?<br />22:10. А Той им рече: Ето, като влезте в града, ще ви срещне човек, който носи стомна с вода; идете подир него в къщата, в която влезе,<br />22:11. и речете на стопанина на къщата: Учителят ти казва: Где е приемната стая, в която ще ям пасхата с учениците Си?<br />22:12. И той ще ви посочи голяма горна стая, постлана; там пригответе.<br />22:13. И като отидоха, намериха както им беше казал; и приготвиха пасхата.<br />22:14. И като дойде часът, Той седна на трапезата, и апостолите с Него.<br />22:15. И рече им: Твърде много съм желал да ям тази пасха с вас преди да страдам;<br />22:16. защото ви казвам, че няма вече да я ям докле се не изпълни в Божието царство.<br />22:17. И като прие чаша, благодари и рече: Вземете това и разделете го помежду си;<br />22:18. защото ви казвам, че няма вече да пия от плода на лозата, докато не дойде Божието царство.<br />22:19. И взе хляб, и, като благодари, разчупи го, даде им, и рече: Това е Моето тяло, което за вас се дава; това правете за Мое възпоменание.<br />22:20. Така взе и чашата подир вечерята, и рече: Тази чаша е новият завет в Моята кръв, която за вас се пролива.<br />22:21. Но, ето, ръката на този, който Ме предава, е с Мене на трапезата.<br />22:22. Защото Човешкият Син наистина отива, според както е било определено; но горко на този човек, чрез когото се предава!<br />22:23. И те почнаха да се питат помежду си, кой ли от тях ще е този, който ще стори това.<br />22:24. Стана още и препирня помежду им, кой от тях се счита за по-голям.<br />22:25. А Той им рече: Царете на народите господаруват над тях, и тия, които ги владеят се наричат благодетели.<br />22:26. Но вие недейте така; а по-големият между вас нека стане като по-младия, и който началствува_- като онзи, който слугува.<br />22:27. Защото кой е по-голям, този, който седи на трапезата ли, или онзи, който слугува? Не е ли този, който седи на трапезата? Но Аз съм всред вас, като онзи, който слугува.<br />22:28. А вие сте ония, които устояхте с Мене в Моите изпитни.<br />22:29. Затова, както Моят Отец завещава царство на Мене, а Аз завещавам на вас,<br />22:30. да ядете и да пиете на трапезата Ми в Моето царство; и ще седнете на престола да съдите дванадесетте Израилеви племена.<br />22:31. [И Рече Господ]: Симоне, Симоне, ето, Сатана ви изиска всички, за да ви пресее като жито;<br />22:32. но Аз се молих за тебе, да не отслабне твоята вяра; и ти, когато се обърнеш, утвърди братята си.<br />22:33. Петър Му рече: Господи, готов съм да отида с Тебе и в тъмница и на смърт.<br />22:34. А Той рече: Казвам ти, Петре, петелът няма да пее днес, докато не си се отрекъл три пъти, че Ме не познаваш.<br />22:35. И рече им: Когато ви пратих без кесия, без торба и без обуща, останахте ли лишени от нещо? А те казаха: От нищо.<br />22:36. И рече им: Но сега, който има кесия, нека я вземе, така и торба; и който няма кесия нека продаде дрехата си и нека си купи нож;<br />22:37. защото ви казвам, че трябва да се изпълни в Мене и това писание: "И към беззаконници биде причислен", защото писаното за Мене наближава към своето изпълнение.<br />22:38. И те рекоха: Господи, ето тук има два ножа. А Той им рече: Доволно е.<br />22:39. И излезе да отиде по обичая Си на Елеонския хълм; подир Него отидоха и учениците.<br />22:40. И като се намери на мястото, рече им: Молете се да не паднете в изкушение.<br />22:41. И Той се отдели от тях колкото един хвърлей камък, и като коленичи, молеше се, думайки:<br />22:42. Отче, ако щеш, отмини Ме с тази чаша; обаче, не Моята воля, но Твоята да бъде.<br />22:43. И яви Му се ангел от небето и Го укрепяваше.<br />22:44. И като беше на мъка, молеше се по-усърдно; и потта Му стана като големи капки кръв, които капеха на земята.<br />22:45. И като стана от молитвата, дойде при учениците и ги намери заспали от скръб; и рече им:<br />22:46. Защо спите? Станете и молете се, за да не паднете в изкушение.<br />22:47. Докато още говореше, ето едно множество; и този, който се наричаше Юда, един от дванадесетте, вървеше пред тях; и приближи се до Исуса, за да Го целуне.<br />22:48. А Исус му рече: Юдо, с целувка ли предаваш Човешкия Син?<br />22:49. И тия, които бяха около Исуса, като видяха какво щеше да стане, рекоха: Господи, да ударим ли с нож?<br />22:50. И един от тях удари слугата на първосвещеника и му отсече дясното ухо,<br />22:51. а Исус проговори, казвайки: Оставете до тука; и допря се до ухото му и го изцели.<br />22:52. А на дошлите против Него главни свещеници, началници на храмовата стража и на старейшините Исус рече: Като срещу разбойник ли сте излезли с ножове и сопи?<br />22:53. когато бях всеки ден с вас в храма, не простряхте ръце против Мене. Но сега е вашият час и на властта на тъмнината.<br />22:54. И като Го хванаха, заведоха Го, и въведоха Го в къщата на първосвещеника. А Петър вървеше подире издалеч.<br />22:55. И когато бяха наклали огън насред двора и бяха насядали около него, то и Петър седна между тях.<br />22:56. И една слугиня, като го видя седнал до пламъка, вгледа се в него и рече: И тоя беше с Него.<br />22:57. А той се отрече, казвайки: Жено, не Го познавам.<br />22:58. След малко друг го видя и рече: И ти си от тях. Но Петър рече: Човече, не съм.<br />22:59. И като се мина около един час, друг някой настоятелно казваше: Наистина и той беше с Него, защото е галилеянин.<br />22:60. А Петър рече: Човече, не зная що казваш. И начаса, докато още говореше, един петел изпя.<br />22:61. И Господ се обърна та погледна Петра. И Петър си спомни думата на Господа, как му беше казал: Преди да пропее петела днес, ти три пъти ще се отречеш от Мене.<br />22:62. И излезе вън, та плака горко.<br />22:63. И мъжете, които държаха Исуса, ругаеха Го и Го биеха,<br />22:64. и като Го закриваха [удряха Го по лицето и] питаха Го, казвайки: Познай кой Те удари.<br />22:65. И много други хули изговориха против Него.<br />22:66. И като се разсъмна, събраха се народните старейшини, главни свещеници и книжници, и Го заведоха в синедриона си и Му рекоха:<br />22:67. Ако си Ти Христос, кажи ни. А Той рече: Ако ви кажа, няма да повярвате;<br />22:68. и ако ви задам въпрос, не ще отговорите.<br />22:69. Но отсега нататък Човешкият Син ще седи отдясно на Божията сила.<br />22:70. И те всички казаха: Тогава Божият Син ли си Ти? А Той им рече: Вие право казвате, защото Съм.<br />22:71. А те рекоха: Каква нужда имаме вече от свидетелство? Защото сами ние чухме от устата Му.<br /><br />- 23 -<br /><br />23:1. Тогава цялото множество техни хора стана и Го заведе при Пилата.<br />23:2. И почнаха да Го обвиняват, казвайки: Намерихме този, че развращава народа ни, забранява да се дава данък на Кесаря, и казва за Себе Си, че е Христос Цар.<br />23:3. А Пилат Го попита, думайки: Ти ли си Юдейският цар? А Той в отговор му каза: Ти право казваш.<br />23:4. И Пилат рече на главните свещеници и на народа: Аз не намирам никаква вина в Тоя човек.<br />23:5. А те по-настойчиво казваха: Той вълнува людете, понеже поучава по цяла Юдея, като е почнал от Галилея и е следвал даже до тук.<br />23:6. А Пилат, като чу това, попита дали е галилеянин човекът.<br />23:7. И като узна, че е от Иродовата област, изпрати Го до Ирода, който и той беше през тия дни в Ерусалим.<br />23:8. А Ирод, като видя Исуса, много се зарадва, защото отдавна желаеше да Го види, понеже бе слушал за Него; и надяваше се да види някое знамение от Него.<br />23:9. И запитваше Го с много думи, но Той нищо не му отговори.<br />23:10. А главните свещеници и книжниците стояха и силно Го обвиняваха.<br />23:11. Но Ирод с войниците си, презирайки Го, след като Му се поруга, облече Го във великолепна дреха, и Го прати обратно на Пилата.<br />23:12. В същия ден Ирод и Пилат се сприятелиха помежду си, защото преди това враждуваха един против друг.<br />23:13. Тогава Пилат свика главните свещеници, началници и народа, и рече им:<br />23:14. Доведохте ми Тоя човек като един, който развращава людете; но, ето, аз Го разпитах пред вас, и не намерих в Тоя човек никаква вина относно онова, за което Го обвинявате.<br />23:15. Нито пък Ирод е намерил; защото Го е изпратил обратно до нас; и ето, Той не е сторил нищо, което заслужава смъртно наказание.<br />23:16. И тъй, като Го накажа, ще Го пусна.<br />23:17. А той се задължаваше да им пуща на всеки празник по един затворник].<br />23:18. Но те всички едногласно изкрещяха, казвайки: Махни Този и пусни ни Варава.<br />23:19. (който, за някаква размирица, станала в града, и за убийство, бе хвърлен в тъмница).<br />23:20. И Пилат пак им извика, като желаеше да пусне Исуса.<br />23:21. А те крещяха, казвайки: Разпни Го! Разпни Го!<br />23:22. А той трети път им каза: Че какво зло е сторил Той? Аз не намирам в Него нищо, за което да заслужава смърт; и тъй, като Го накажа, ще Го пусна.<br />23:23. Но те настояваха със силни гласове, искайки да бъде разпнат; и техните гласове надделяха.<br />23:24. И Пилат реши да изпълни искането им:<br />23:25. Пусна онзи, когото искаха, който за размирица и убийство бе хвърлен в тъмница; а Исуса предаде на волята им.<br />23:26. И когато Го поведоха, хванаха някого си Симона киринеец, който се връщаше от нива, и сложиха на него кръста, за да го носи подир Исуса.<br />23:27. И след Него вървяха голямо множество от народ и от жени, които плачеха за Него.<br />23:28. А Исус се обърна към тях и рече: Дъщери ерусалимски, недейте плака за Мене, но плачете за себе си и за чадата си;<br />23:29. защото, ето идат дни, когато ще рекат: Блажени неплодните, и утробите, които не са раждали, и съсците, които не са кърмили.<br />23:30. Тогава ще почнат да казват на планините: Паднете върху нас, и на хълмовете: Покрийте ни.<br />23:31. Защото, ако правят това с суровото дърво, какво ще правят със сухото?<br />23:32. И с Него караха и други двама, които бяха злодейци, за да ги погубят.<br />23:33. И когато стигнаха на мястото, наречено Лобно, там разпнаха Него и злодейците, единият отдясно Му, а другият отляво.<br />23:34. А Исус каза: Отче, прости им, защото не знаят какво правят. И като разделиха дрехите Му, хвърлиха жребие за тях.<br />23:35. И людете стояха та гледаха. Още и началниците Го ругаеха, казвайки: Други е избавил; нека избави Себе Си, ако Този е Божият Христос, Неговият Избраник.<br />23:36. Тоже и войниците Му се подиграваха като се приближаваха и Му поднасяха оцет, и казваха:<br />23:37. Ако си Юдейският цар, избави Себе Си.<br />23:38. А над него имаше и надпис: Тоя е Юдейският Цар.<br />23:39. И един от обесените злодейци Го хулеше, казвайки: Нали си Ти Христос? Избави Себе Си и нас!<br />23:40. А другият в отговор го смъмра, като каза: Ни от Бога ли се не боиш ти, който си под същото осъждение?<br />23:41. И ние справедливо сме осъдени, защото получаваме заслуженото от това, което сме сторили; а Този не е сторил нищо лошо.<br />23:42. И каза: [Господи] Исусе, спомни си за мене, когато дойдеш в Царството Си.<br />23:43. А [Исус] му рече: Истина ти казвам, днес ще бъдеш с Мене в рая.<br />23:44. А беше вече около шестият час, и тъмнина покриваше цялата земя до деветия час,<br />23:45. като потъмня слънцето; и завесата на храма се раздра през средата.<br />23:46. И Исус извика със силен глас и рече: Отче, в Твоите ръце предавам духа Си. И това като рече, издъхна.<br />23:47. И стотникът като видя станалото, прослави Бога, като каза: Наистина този човек бе праведен.<br />23:48. А всичките множества, надошли на това зрелище, като виждаха какво стана, връщаха се биещи се в гърди.<br />23:49. А всичките негови познайници и жените, които бяха дошли подир Него от Галилея, стояха надалеч и гледаха това.<br />23:50. И ето, един човек, на име Иосиф, който беше съветник, човек добър и праведен,<br />23:51. който не беше се съгласил с намерението и делото им,_- от юдейския град Ариматея, човек, който ожидаше Божието царство,_-<br />23:52. той отиде при Пилата и поиска Исусовото тяло.<br />23:53. И като го сне, обви го с плащаница, и положи го в гроб, изсечен в скала, гдето никой не бе още полаган.<br />23:54. И беше приготвителен ден, и съботата настъпваше.<br />23:55. И жените, които бяха дошли с Него от Галилея, вървяха изподире и видяха гроба и как беше положено тялото Му.<br />23:56. И като се върнаха, приготвиха аромати и миро; и в съботата си почиваха според заповедта.<br /><br />- 24 -<br /><br />24:1. А в първия ден на седмицата, сутринта рано, жените дойдоха на гроба, носещи ароматите, които бяха приготвили.<br />24:2. И намериха камъка отвален от гроба.<br />24:3. И като влязоха, не намериха тялото на Господа Исуса.<br />24:4. И когато бяха в недоумение за това, ето застанаха пред тях двама мъже с ослепително облекло.<br />24:5. И обзети от страх, те наведоха лицата си до земята; а мъжете им рекоха: Защо търсите живия между мъртвите?<br />24:6. Няма Го тука, но възкръсна. Спомнете си какво ви говореше, когато беше още в Галилея,<br />24:7. като казваше, че Човешкият Син трябва да бъде предаден в ръцете на грешни човеци, да бъде разпнат, и в третия ден да възкръсне.<br />24:8. И спомниха си думите му.<br />24:9. И като се върнаха от гроба, известиха всичко това на единадесетте и на всичките други.<br />24:10. А бяха Магдалина Мария, и Иоанна, и Мария Якововата майка и другите жени с тях, които казаха тия неща на апостолите.<br />24:11. А тия думи им се видяха като празни приказки, и не вярваха.<br />24:12. А Петър стана и изтича на гроба, и, като надникна, видя саваните, сложени отделно; и отиде у дома си, чудейки се за станалото.<br />24:13. И, ето, в същия ден двама от тях отиваха в едно село на име Емаус, шестдесет стадии*(Около 11 километра.) далеч от Ерусалим.<br />24:14. И те се разговаряха помежду си за всичко онова, що бе станало.<br />24:15. И като се разговаряха и разискваха, сам Исус се приближи и вървеше с тях;<br />24:16. Но очите им се удържаха да Го не познаят.<br />24:17. И рече им: Какви са тия думи, които разменявате помежду си, като пътувате? И те се спряха натъжени.<br />24:18. И един от тях, на име Клеопа, в отговор Му рече: Само ти ли си пришелец в Ерусалим и не знаеш станалото там тия дни?<br />24:19. И рече им: Кое? А те му рекоха: Станалото с Исуса Назарянина, Който бе пророк, силен в дело и в слово пред Бога и пред всичките люде;<br />24:20. и как нашите главни свещеници и началници Го предадоха да бъде осъден на смърт и Го разпнаха.<br />24:21. А ние се надявахме, че Той е Онзи, Който ще избави Израиля. И освен всичко това, вече е трети ден, откак стана това.<br />24:22. При туй и някои жени измежду нас ни смаяха, които като отишли отзарана на гроба,<br />24:23. и не намерили тялото Му, дойдоха и казаха, че видели и видение на ангели, които казали, че Той бил жив.<br />24:24. И някои от ония, които бяха с нас, отидоха на гроба, и намериха тъй както рекоха жените; а Него не видели.<br />24:25. И Той им рече: О несмислени и мудни по сърце да вярвате всичко, което са говорили пророците!<br />24:26. Не трябваше ли Христос да пострада така и да влезе в славата Си?<br />24:27. И като почна от Моисея и от всичките пророци, тълкуваше им писаното за Него във всичките писания.<br />24:28. И приближиха селото, в което отиваха; Той се държеше, като че отива по-надалеч.<br />24:29. Но те Го нудеха, казвайки: Остани с нас, защото е привечер, и денят вече е превалил. И Той влезе да остане с тях.<br />24:30. И като седна с тях на трапезата, взе хляба и благослови, разчупи и даде им.<br />24:31. И очите им се отвориха и Го познаха; а Той стана невидим за тях.<br />24:32. И рекоха помежду си: Не гореше ли в нас сърцето, когато ни говореше по пътя и когато ни тълкуваше писанията?<br />24:33. И в същия час станаха и се върнаха в Ерусалим, гдето намериха събрани единадесетте и тия, които бяха с тях,<br />24:34. които и казаха: Господ наистина възкръснал и се явил на Симона.<br />24:35. Те пък разправиха станалото по пътя, и как Го познаха, когато разчупваше хляба.<br />24:36. И когато говореха за това, сам Исус застана посред тях и каза им: Мир вам!<br />24:37. А те се стреснаха и се уплашиха, като мислеха, че виждат дух.<br />24:38. И Той им рече: Защо се смущавате? И защо се пораждат такива мисли в сърцата ви?<br />24:39. Погледнете ръцете Ми и нозете Ми, че съм Аз същият; попипайте Ме и вижте, защото дух няма меса и кости, както виждате, че Аз имам.<br />24:40. И като рече това, показа им ръцете и нозете си.<br />24:41. Но понеже те от радост още не вярваха и се чудеха, Той рече: Имате ли тук нещо за ядене?<br />24:42. И дадоха му част от печена риба [и меден сок].<br />24:43. И взе та яде пред тях.<br />24:44. И рече им: Тия са думите, които ви говорих, когато бях още с вас, че трябва да се изпълни всичко, което е писано за Мене в Моисеевия закон, в пророците и в псалмите.<br />24:45. Тогава им отвори ума, за да разберат писанията.<br />24:46. И рече им: Така е писано, че Христос трябва да пострада и да възкръсне от мъртвите в третия ден,<br />24:47. и че трябва да се проповядва в Негово име покаяние и прощение на греховете между всичките народи, като се започне от Ерусалим.<br />24:48. Вие сте свидетели на това.<br />24:49. И, ето, Аз изпращам върху вас обещанието на Отца Ми; а вие стойте в града [Ерусалим], докато се облечете със сила от горе.<br />24:50. И ги заведе до едно място срещу Витания; и дигна ръцете Си да ги благослови.<br />24:51. И като ги благославяше, отдели се от тях, и се възнесе на небето.<br />24:52. И те Му се поклониха, и върнаха се в Ерусалим с голяма радост;<br />24:53. и бяха постоянно в храма, [хвалещи и] благославящи Бога. [Амин].<br />